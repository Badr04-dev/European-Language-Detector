Všetci ste si zaslúžili dovolenku. Vyzeráte odpočinutí a dúfam, že sa tešíte na návrat k práci, ktorú je potrebné vykonať v oblasti európskych záležitostí.
Po našom poslednom stretnutí sme sa s hlbokým zármutkom rozlúčili s dvomi veľkými Európanmi, Gastonom Thornom a Raymondom Barreom, významnými mužmi, ktorí svoje životy obetovali službe svojej vlasti ako vynikajúci premiér a komisár Európskej komisie. Gaston Thorn bol desať rokov (od roku 1959 do roku 1969) poslancom Európskeho parlamentu. V rokoch 1969 až 1974 bol ministrom zahraničných vecí Luxemburska a v rokoch 1974 až 1979 jeho premiérom. Od roku 1981 až do roku 1985 vykonával funkciu predsedu Európskej komisie. Pod jeho vedením Európske spoločenstvo prerokovalo podmienky vstupu Španielska a Portugalska, iniciovalo spoločnú politiku rybného hospodárstva a dosiahlo riešenie sporných otázok v oblasti rozpočtových zdrojov a budúceho financovania Spoločenstva.
Raymond Barre bol v rokoch 1967 až 1973 podpredsedom Európskej komisie a v rokoch 1976 až 1981 premiérom Francúzska. Ako komisár pre hospodárske a finančné záležitosti predložil v rokoch 1969 a 1970 pôvodné návrhy na vytvorenie európskej hospodárskej a menovej únie v rámci Barreho plánu.
Obaja neúnavne pracovali na európskej integrácii až do svojej smrti a významne a prakticky prispeli k podpore tohto procesu, ktorý sa v tom čase realizoval v zložitých podmienkach.
Na konci minulého týždňa by svoje 100. narodeniny oslávil Altiero Spinelli. Tento muž bol jedným z tvorcov súčasných európskych inštitúcií a desať rokov zastával funkciu poslanca Európskeho parlamentu. Z nich sedem rokov, až do jeho smrti v roku 1986, som mal tú obrovskú česť pracovať s ním. Počas desiatich rokoch vo funkcii poslanca Európskeho parlamentu, a najmä počas vykonávania funkcie predsedu Výboru pre inštitucionálne záležitosti, zohrával kľúčovú úlohu pri presadzovaní ambiciózneho programu inštitucionálnej reformy. Jeho návrh Zmluvy o založení Európskej únie, ktorý Európsky parlament v roku 1984 väčšinou hlasov prijal, vytvoril základ pre mnohé ďalšie dôležité zmeny zavedené reformami podľa zmluvy vrátane významného rozšírenia legislatívnych právomocí Európskeho parlamentu.
Počas letnej prestávky sme boli svedkami mnohých prírodných katastrof: dramatických záplav v Spojenom kráľovstve, teplých vĺn vo východnom Stredozemí a nedávnych tragických požiarov v Grécku. Tieto udalosti priniesli mnohým Európanom veľa utrpenia. V Grécku zomrelo na následky veľkých požiarov 60 ľudí. Je preto vhodné, aby sa táto tragédia stala prvým dôležitým bodom dnešného programu a som si istý, že budem hovoriť za každého v tejto inštitúcii, keď vyjadrím hlbokú ľútosť nad obeťami týchto a ďalších tragických udalostí.
Sústrasť vyjadrujeme tiež pozostalým viac než 500 obetí zemetrasenia v Peru z 15. augusta a tisíckam tých, ktorí od nášho posledného stretnutia stratili svoje životy pri nezmyselných násilnostiach v Iraku.
Súženie nespočetného množstva utečencov umierajúcich pri pokuse prekročiť na člnoch Stredozemné more a Atlantický oceán s cieľom dostať sa do Európskej únie v nás tiež vyvoláva smútok a obavy. Zostáva povinnosťou nás všetkých nájsť riešenia, aby sa tieto tragédie už neopakovali.
Žiadam vás, aby ste povstali a minútou ticha vzdali česť pamiatke zosnulých.
Nasledujúcim bodom sú jednominútové vystúpenia k otázkam politického významu podľa článku 144.
Prírodné katastrofy, ktorých sme boli tento rok v Európe svedkami, nám ukázali, že spôsob riešenia problémov v tejto oblasti musíme v dvoch veciach zmeniť. Ako prvé je potrebné zaviesť flexibilnejšie mechanizmy na pomoc krajinám pri procese obnovy po prírodných katastrofách. Po druhé, tieto problémy odhaľujú nutnosť zavedenia integrovaných európskych síl rýchlej reakcie ako pomocných zložiek pre národy, ktoré sa musia s takýmito katastrofami vyrovnať.
Tento rok sa v mojej krajine, Bulharsku, vyskytli požiare aj záplavy. Keď bolo potrebné uhasiť rozsiahly požiar okolo jedného veľkého mesta, Starej Zagory, vláda požiadala o pomoc členské štáty Európskej únie, ale nedostala ju z dôvodu vyčerpania kapacít. Namiesto toho jej poskytlo na základne dvojstrannej dohody pomoc Rusko. Tým sa obraz Európskej únie v mojej krajine výrazne zhoršil. Preto Vás všetkých žiadam, aby ste vyzvali Európsku komisiu na vypracovanie podrobnej analýzy a návrhov na zavedenie spoločných európskych síl na pomoc členským štátom pri odstraňovaní následkov katastrof a nehôd. Ďakujem.
Pán predseda, medzinárodný terorizmus predstavuje temnú stránku globalizácie. Teroristi zneužívajú demokratické slobody poskytované našimi krajinami, ako je sloboda cestovania, pokrytie médiami a občianske práva, na to, aby dosiahli svoje ciele prostredníctvom strachu a násilia voči nevinným ľuďom.
Riešenie tohto problému si žiada úsilie o úplné odhalenie a pochopenie dôverných mechanizmov terorizmu vrátane jeho náboženských, spoločenských a dokonca i civilizačných základov. My v demokratických štátoch sme v tejto oblasti už od začiatku znevýhodnení. Zatiaľ čo my sa usilujeme životy chrániť, teroristi sa snažia o čo najviac obetí, pretože dúfajú, že budú môcť manipulovať citmi, ktoré sa nahromadia pri sledovaní obrazov krviprelievania na našich televíznych obrazovkách.
Musíme rozlišovať medzi samovražedným atentátnikom a tým, kto ho, alebo ju, pre túto činnosť získal. Veľmi často sa stáva, že motiváciou samovražedného útočníka nie je nenávisť, ktorú cítia ľudia, ktorí ho pre túto činnosť získali, ale sľub večného šťastia po hrdinskej smrti, čo ich nájomcovia politicky zneužívajú.
Prevencia je lepšia ako nutnosť následnej reakcie. Z tohto dôvodu musíme vystihnúť správnu rovnováhu medzi okamžitými a dlhodobejšími požiadavkami na boj proti terorizmu. Preto potrebujeme posilniť spravodajskú, policajnú a justičnú spoluprácu medzi našimi štátmi a zároveň riešiť štrukturálne príčiny terorizmu, a to najmä v krajinách, kde sa pre takéto činy získava najviac nových prívržencov.
(RO) Vážený pán predseda, po desiatkach rokov politického väznenia boli do Európskeho parlamentu pozvaní členovia skupiny Ilaşcu z Moldavskej republiky, ktorých vypočul Podvýbor pre ľudské práva. Adrian Ivanţoc, Tudor Petru Popa a Alexandru Leşko dojímavo popisovali utrpenie, ktorému boli vystavení v podnesterských väzniciach, a opakované zneužívanie a porušovanie ľudských práv, ku ktorému tam dochádzalo. Vyzvali Európske spoločenstvo, aby prijalo viac opatrení na riešenie regionálneho konfliktu v súvislosti s vykonávaním všetkých medzinárodných dohôd, najmä tých, ktoré sa týkajú odchodu ruských vojsk z Podnesterska. S cieľom premeniť tieto legitímne želania na realitu by mal Európsky parlament zvolať Helsinský výbor pre ľudské práva a spoľahnúť sa na jeho návrhy aktuálnych opatrení na podporu mimovládnych organizácií v Moldavsku, ako aj podporiť vydávanie novín a časopisov v tejto oblasti a vybudovať sieť vysielačov na pravom brehu rieky Dnister s cieľom zabezpečiť dostupnosť signálu moldavského národného rozhlasu a televíznych kanálov. V neposlednom rade treba radikálne zmeniť spôsob rokovania o riešení problému Podnesterska. Európska únia, ako aj Rumunko ako člen Únie, musia zmeniť štatút pozorovateľov na štatút riadnych členov.
(PL) Vážený pán predseda, pred niekoľkými mesiacmi Európsky parlament prijal uznesenie o odsúdení xenofóbie a rastúceho nacionalizmu v Európe. Spôsob, akým sa v tomto dokumente poukazovalo na niektoré krajiny vrátane Poľska, bol príliš tvrdý a neprimeraný rozsahu problému.
Isteže, záležitosti týkajúce sa rasovej neznášanlivosti sa musia veľmi vážne riešiť. Preto ma prekvapuje, že Európska komisia neprijíma rozhodujúce kroky proti stranám s fašistickou orientáciou, ktoré sú v niektorých krajinách na vzostupe. Dokonca existujú krajiny, v ktorých predstavitelia takýchto strán získali vo voľbách kreslo na regionálnej úrovni. Zásahové skupinky týchto strán obťažujú cudzincov na uliciach a verejne vyzývajú na revíziu hraníc.
Tento problém závažne ovplyvňuje množstvo krajín takzvanej starej Únie. Dotknuté krajiny tento problém riešia už dlho, pritom vedúci predstavitelia Spoločenstva ukazujú prstom na nové členské štáty aj v prípade nepodstatných incidentov.
- (ES) Vážený pán predseda, 12. augusta sa v Gibraltárskej úžine zrazili nákladná loď New Flame a ropný tanker Torm Gertrud. Je to už deviata nehoda na jednej z najrušnejších námorných trás na svete, ktorú ročne využije viac než 100 000 lodí.
Táto nehoda poukazuje na čoraz intenzívnejšiu potrebu vytvorenia prístavného úradu pre dozor a monitorovanie Španielskeho kráľovstva, Spojeného kráľovstva a Gibraltáru. Fakt, že takáto námorná kontrola ešte neexistuje, ohrozuje životy a logicky predstavuje hrozbu miestneho prostredia.
Dodnes nevieme, a podľa môjho názoru by Európska komisia mala žiadať informácie o tom, čo potopená nákladná loď vlastne prepravovala: 27 000 ton kovového šrotu, pravdepodobne škodlivého kontaminovaného šrotu.
Myslím, že je mimoriadne dôležité, aby Parlament a Európska komisia naliehavo vyzvali orgány Španielska, Spojeného kráľovstva a Gibraltáru na vytvorenie takéhoto námorného orgánu pre dohľad a monitorovanie.
Pán predseda, rád by som upozornil na inováciu týkajúcu sa zachovania morského prostredia v Európe. V sobotu sa Škótsko stalo prvou krajinou v Európe, ktorá zaviedla dobrovoľný systém uzatvárania lovísk rýb v reálnom čase, s cieľom ochrániť zásoby tresky. Dúfame, že tento systém, ktorý bol vyvinutý ako spoločná iniciatíva novej škótskej vlády a rybárskeho priemyslu, bude vzorom pre budúce projekty zachovania morského prostredia. Podľa mojich informácií škótska vláda oslovila svojich partnerov v Dánsku a Nórsku s úmyslom poučiť sa z tohto konkrétneho projektu.
Až do súčasnosti bola spoločná politika rybného hospodárstva pre Škótsko iba pohromou, ale pevne verím, že budúcnosť riadenia rybného hospodárstva nespočíva v centrálnom riadení z Bruselu, ale v priamej spolupráci krajín zaoberajúcich sa rybným hospodárstvom. Treba uvítať, že škótska vláda a dané odvetvie zaujali v tomto smere takýto inovačný postoj. Zatiaľ dúfam, že kým nadíde čas decembrového zasadnutia Rady, bude ich dobrovoľné úsilie zohľadnené, uznané a ocenené.
(PL) Vážený pán predseda, vpád nacistov do Poľska 1. septembra 1939 bol aktom násilia spáchanom na mojej vlasti. Počas nasledujúcich šiestich rokov vojny zahynulo viac než šesť miliónov Poliakov. To je 17 % poľského obyvateľstva, ktoré v tom čase dosahovalo 35 miliónov.
O dva týždne neskôr, 17. septembra 1939 napadol Poľsko aj Sovietsky zväz na základe Molotovovho-Ribbetropovho paktu. Svoje životy stratilo viac než 22 000 predstaviteľov poľskej intelektuálnej elity, ktorých do temena alebo do hlavy zastrelili Sovieti ešte mnoho nasledujúcich rokov okupujúci moju domovinu. Tým sa vysvetľuje, prečo boli milióny mojich rodákov plní nádeje, keď sme znovu získali nezávislosť. Hoci v Únii sa pekne reční o rovnakých právach a nediskriminácii, určití nemeckí politici a určitá časť nemeckých médií neustále útočia na moju vlasť, poľský ľud, poľskú vládu a katolícke médiá, najmä na Radio Maryja. To dokazuje, že ešte stále pretrvávajú silné protipoľské nálady.
Pri príležitosti výročia vpádu do Poľska a v mene živých aj mŕtvych vyzývam na ukončenie tohto násilia, ktoré sa dá vysvetľovať ako pokus dosiahnuť ciele, ktoré sa nepodarilo dosiahnuť počas vojny.
(RO) Vážený pán predseda, moja intervencia sa týka práv Rumunov v Srbsku a Bulharsku. Územie na pravom brehu Dunaja v severozápadnom Srbsku a severozápadnom Bulharsku vrátane oblasti od Ratanských hôr k Dunaju a od Moravského údolia k Timockému údoliu v Srbsku a Vidinskému regiónu v oblasti Lom v Bulharsku je zväčša osídlené Rumunmi. Tvoria menšiu viac než 300 000 ľudí, ktorí žijú vo viac než 130 malých a stredne veľkých dedinách a 20 mestečkách. Nie sú uznaní za národnostnú menšinu, nevyužívajú výhody náboženských služieb a vzdelávania vo svojom materinskom jazyku. V školách sa neučia rumunsky. Rumunský jazyk, literatúra a história sa študujú sa v poloutajení v súkromných domoch. Jediný rumunský kostol v Mălăiniţe bude čoskoro zničený. Helsinský výbor pre ľudské práva v Srbsku zameral svoju pozornosť na zúfalú situáciu rumunského ľudu žijúceho v tejto krajine a na jeho právo na zachovanie národnej identity. Týmto vyzývam európske inštitúcie na naliehavé prešetrenie tejto situácie a intervenciu v prospech dodržiavania práv rumunskej menšiny v Srbsku a Bulharsku.
(RO) Vážený pán predseda, článok 29 Zmluvy o Európskej únii vymedzuje pojmy terorizmus a závažný trestný čin. V Zmluve o Európskej únii sa za teroristické trestné činy považujú skutky, ktorých následkom je ohrozenie životov ľudí, podpora násilia a ktoré sú zamerané na zastrašenie obyvateľstva. To, čoho sme boli svedkom v Budapešti pri založení Maďarskej gardy, tiež patrí do rozsahu tejto definície. Pri tejto príležitosti urobil vodca Maďarskej gardy niekoľko naozaj šokujúcich vyhlásení týkajúcich sa jeho obáv z napadnutia Maďarska Slovenskom a Rumunskom, krajinami, v ktorých žije maďarská menšina. Myslím si, že takéto organizácie a extrémistické akcie povzbudzujú separatistické hnutie v rámci menšín, ktoré majú autonomistické snahy, a takáto situácia nie je v súlade so správaním členského štátu EÚ. Takéto organizácie by sa mali rozpustiť a postoje podobné tým, ktoré vyjadrila Maďarská garda, by sa mali zakázať a trestať podľa zákona. Preto si dovoľujem vyzvať vedúcich predstaviteľov inštitúcií EÚ, aby jasne odsúdili takéto postoje a požiadali Agentúru pre základné práva, aby vypracovala správu o skutočnostiach a monitorovala situáciu menšín v Maďarsku.
(FR) Vážený pán predseda, rôzne dramatické situácie v rôznych krajinách nás privádzajú naspäť k našim európskym povinnostiam. Je to aj prípad mojej krajiny, v ktorej nákladná loď spôsobila smrť rybára. To nás privádza k námornej bezpečnosti. Už aj Francúzsko sa dozvedelo, kde leží Kiribatská republika. Pozrite sa do atlasu: nie je veľmi známa, ale je to lacná vlajka. Európska únia musí so všetkou naliehavosťou sprísniť lacné vlajky, urýchliť prijatie právnych predpisov v balíku Erika III a pripraviť balík Erika IV o sociálnych záležitostiach tréningových a pracovných podmienok námorníkov a zároveň pripraviť lepšiu koordináciu činností našich krajín v Medzinárodnej námornej organizácii.
Je to stará záležitosť, ktorá však v pravidelných intervaloch vystrčí rožky a prostredníctvom dramatických udalostí nás prinúti znova sa ňou zaoberať. Nalieham na Vás, pán komisár či pani komisárka, zastupujúci Radu v neprítomnosti, aby ste v tomto smere podnikli potrebné kroky.
(RO) Vážený pán predseda, 18. októbra 2007 Európska komisia spustí Deň boja proti obchodovaniu s ľuďmi. S potešením vítam túto iniciatívu, ktorou sa tento citlivý a pre väčšinu neznámy problém zodpovedný za 2,5 milióna obetí ročne dostane do pozornosti európskych občanov. Preto by som znovu chcela upozorniť na skutočnosť, že ak chceme v boji proti tomuto javu dosiahnuť úspechy, členské štáty musia efektívnejšie skoordinovať svoje snahy. V súčasnosti to vnútroštátne zákony neumožňujú. Členské štáty však majú k dispozícii Dohovor Európskej rady o činnostiach proti obchodovaniu s ľuďmi z roku 2005, ktorý predstavuje najkomplexnejší právny nástroj na boj proti tomu to javu. Doteraz však tento dohovor podpísalo iba 18 z 27 členských štátov a len 3 členské štáty ho ratifikovali. Preto si dovoľujem požiadať Európsku komisiu, aby požiadala Radu o právomoc podpísať Dohovor o činnostiach proti obchodovaniu s ľuďmi v mene Európskeho spoločenstva. Vážený pán predseda, obchodovanie s ľuďmi je závažným porušením ľudských práv. Je načase, aby sme prešli od slov k činom. Je čas konať, aby bolo jednoduchšie potrestať obchodníkov s bielym mäsom a chrániť práva obetí. Tieto obete sú v modernej Európe opätovne predávané ako otroci; v Európe, v ktorej sme takí hrdí na dodržiavanie ľudských práv.
(PL) Vážený pán predseda, chcel by som začať vyjadrením úprimnej sústrasti pozostalým obetí prírodných katastrof v Grécku a ďalších krajinách. V srdci s nimi cítim. Ja sám som pred 10 rokmi zažil ničivé záplavy, preto si veľmi dobre uvedomujem, čo to obnáša.
Katastrofy sa nanešťastie budú diať stále. Ustanovenie európskych síl rýchlej reakcie je preto nevyhnutné. Dôrazne podporujem vytvorenie takýchto síl pri najbližšej možnej príležitosti. Je zvláštne, že vlastne nikdy neprotestujeme proti zakladaniu nových európskych agentúr, aj keď už takýchto byrokratických subjektov existuje niekoľko tuctov. Keď však ide o ľudské životy, vždy máme množstvo výhrad. Je načase ich prekonať a založiť európske jednotky vytvorené podľa takzvaných "modrých baretov" OSN, ktorých farbou však bude napríklad červená alebo biela. Tieto jednotky by mali za úlohu chrániť nás pred neustálou hrozbou zo strany prírody, a nie ľudských bytostí.
Lesné požiare v Grécku, ich dôsledky a z toho vyplývajúce závery pre preventívne a varovné opatrenia (rozprava)
Ďalším bodom rokovania je vyhlásenie Komisie o lesných požiaroch v Grécku, ich dôsledkoch z toho vyplývajúcich záverov pre preventívne a varovné opatrenia.
člen Komisie. - (FR) Vážený pán predseda, najskôr by som chcel ospravedlniť neprítomnosť svojho kolegu Stravrosa Dimasa, ktorý sa chcel tejto rozpravy zúčastniť, ale zabránila mu v tom operácia oka.
Dámy a páni, Európska komisia chce vyjadriť svoju najhlbšiu ľútosť nad škodami spôsobenými lesnými požiarmi v Grécku. Naše myšlienky patria obetiam a ich rodinám. Predseda Barroso odcestoval tento týždeň do Grécka zistiť rozsah škôd. Komisárka Hübnerová taktiež navštívila postihnuté miesta, aby zhodnotila, do akej miery sa má z európskych prostriedkov prispieť k rekonštrukčným prácam, a o svojej ceste podá správu na zajtrajšom zasadnutí kolégia. Komisár Dimas, ktorý bol v Grécku v čase vypuknutia požiarov, bol svedkom nasadenia medzinárodných síl na pomoc gréckym hasičom a taktiež o tom podal správu kolégiu s cieľom informovať celú Komisiu o poskytnutej pomoci a požiadať o mobilizáciu všetkých dostupných nástrojov na rýchlu obnovu.
Tieto požiare boli nielen ľudskou tragédiou, ale aj ekologickou katastrofou. Zničili nielen ľudské životy a domovy, ale aj hospodársky rámec celého národa. Rozsah škôd je značný: zhorelo minimálne 180 000 hektárov pôdy a zničených bolo 130 miest a dedín. V najviac zasiahnutých oblastiach, napríklad na Peloponéze a v strednom a východnom Grécku, boli výrazne ochromené regionálne hospodárstva. Ľudí v celej Európe zasiahli zábery požiarov a keď Grécko požiadalo o pomoc, Európa rýchlo reagovala a prijala opatrenia.
Monitorovacie a informačné stredisko Komisie dokázalo koordinovať pomoc ponúknutú 14 členskými štátmi a medzinárodné spoločenstvo poskytlo ďalšiu pomoc pri hasení požiarov, a tak zohralo významnú úlohu pri zabránení ich šíreniu. S pomocou Komisie dokázali európski partneri Grécka poskytnúť odbornú vzdušnú pomoc v podobe 13 vrtuľníkov Canadair s vakmi na vodu a 20 helikoptér (táto informácia bude aktualizovaná v pondelok), ako aj hasičských jednotiek na mieste, vozidiel a iných zariadení. Najcennejšiu pomoc poskytli Nórsko, Švajčiarsko, Srbsko, Rusko a Izrael. Išlo o najväčšiu európsku civilnú operáciu v členskom štáte. Pomoc bola rýchla a účinná, bol to obdivuhodný príklad európskej solidarity.
Škoda spôsobená požiarmi v Grécku bola nesmierne vysoká a stalo sa to v čase zvýšeného výskytu prírodných katastrof tohto druhu. V júli a auguste tohto roku Komisia dostala tucet žiadostí o medzinárodnú pomoc: z Grécka, Cypru, Talianska, Bulharska, Albánska a z Bývalej juhoslovanskej republiky Macedónsko. Vo všeobecnosti platilo, že členské štáty reagovali vždy veľkoryso a okamžite. Z dôvodu zvýšeného počtu žiadostí o pomoc však nastala situácia, v ktorej sa ukázali operačné obmedzenia vzdušných hasičských činností. Európska únia by mala na prvé miesto klásť možnosť mobilizácie dodatočných kapacít a zriadiť mimoriadne hasičské zariadenia, a to tým, že osloví buď nečlenské krajiny EÚ alebo súkromný sektor.
Grécka vláda odhadla škody na približne 4 miliardy EUR, resp. 2 % gréckeho HDP. Vláda vypracúva súdržný akčný plán na nápravu situácie a informovala Komisiu, že sa bude inšpirovať dostupnými programami EÚ.
Tieto nesmierne environmentálne škody v Grécku ešte sprevádza riziko prudkých dažďov napĺňajúcich rieky, ktoré ešte viac poškodia oslabený ekosystém, a erózie pôdy, ktorá môže spôsobiť zosuvy pôdy a znečistenie vody. Bolo zničené veľké množstvo chránených oblastí a Komisia teraz skúma, ako možno uvoľniť prostriedky z dostupných fondov, a najmä fondu Life+, na pomoc pri obnove zničených habitatov.
Komisári tieto otázky podrobne prediskutovali a Komisia prijala všetky potrebné opatrenia na pomoc gréckej vláde pri riešení spoločenských, environmentálnych a hospodárskych dôsledkov požiarov. Jedným z možných nástrojov dostupných na riešenie potrieb gréckeho ľudu je preprogramovanie štrukturálnych fondov na priamo postihnuté regióny a programy.
Okrem toho, na základe požiadavky predloženej gréckymi orgánmi sa môžu uvoľniť prostriedky z Fondu solidarity. V tejto súvislosti bude na čo najväčšie skrátenie procesu prijatia opravného rozpočtu navrhnutého Komisiou s cieľom uvoľniť prostriedky z tohto fondu základným predpokladom spolupráca Parlamentu a Rady.
Čo sa týka podpory predpokladanej v operačných programoch na rok 2006, Komisia s maximálnou flexibilitou preskúma v rámci existujúcich regulačných ustanovení žiadosť gréckych orgánov o úpravu ihneď po jej predložení. Všetky dostupné finančné prostriedky sa presunú na riešenie okamžitých potrieb ľudí a regiónov postihnutých krízou. Na zabezpečenie prijatia rýchleho rozhodnutia Komisia použije zrýchlený postup.
Na základe žiadosti gréckych orgánov a následného októbrového plánu Komisia prijme nové programy na obdobie rokov 2007 až 2013. Programy sa môžu prijať neskôr v závislosti od určených potrieb a dotknutých regiónov a sektorov na základe celkového plánu preloženého gréckymi orgánmi. V súvislosti s Európskym sociálnym fondom musíme požiadať grécke orgány, aby do prebiehajúceho akčného plánu začlenili dôležitú časť o ľudských zdrojoch. Plán sa musí týkať všetkých oblastí: reformy zamestnanosti, začlenenia do spoločnosti a zdravotníctva, vzdelávania a školení, ako aj verejnej správy.
Klimatické zmeny môžu priniesť suchšie zimy a horúcejšie letá, čiže ideálne podmienky na vznik požiarov. V súčasnosti sa zvyšuje riziko vzniku lesných požiarov a reakcia Európy na túto tragédiu musí zohľadňovať kroky na zníženie vplyvu budúcich požiarov. Správa lesov je vo veľkej miere zodpovednosťou členských štátov. Je to pochopiteľné, keďže národné vlády majú lepšiu možnosť spravovať svoje vlastné územia, investovať do opatrení na predchádzanie požiarom a plánovať reakcie zásahových služieb.
Existuje aj veľa možností, pri ktorých môže v tejto oblasti EÚ poskytnúť svoje zálohy v prípadoch reakcií na národnej úrovni. Komisia pripravuje oznámenie o lesných požiaroch a preskúma počet praktických opatrení, ktorými sa môže zlepšiť predchádzanie požiarom a prestavba hospodárstiev a ekosystémov.
Hoci reakcia EÚ v oblasti civilnej ochrany bola pôsobivá, Komisia zastáva názor, že v tejto oblasti je potrebné zvýšiť kapacity. Tento aspekt sa zvažuje už od roku 2006 a predseda Barroso už požiadal Michaela Barniera o vypracovanie správy o tejto záležitosti. Po predložení návrhov dôkladne preskúmame odporúčania Barnierovej správy.
Je povzbudivé, že Parlament vždy podporil ambiciózny vývoj európskych kapacít v oblasti civilnej ochrany. Prijímanie nových opatrení sa však nemôže diať bez jednomyseľnej podpory členských štátov, a práve táto záležitosť sa často ukazuje ako problematická.
V roku 2006 Komisia navrhla použitie finančných prostriedkov Spoločenstva z Finančného nástroja civilnej ochrany na zriadenie mimoriadnych zariadení civilnej ochrany, napríklad leteckých hasičských jednotiek pre požiare veľkého rozsahu. Ide o takmer doslovné znenie bodu 9 uznesenia z tohto dňa. Množstvo členských štátov však, bohužiaľ, tento postoj nezdieľa, a preto sa tento program nemohol realizovať. V dôsledku toho Komisia naliehavo vyzýva členské štáty, aby pri budúcich návrhoch predložených v tejto oblasti prijali ambicióznejší prístup.
v mene skupiny PPE-DE. - (EL) Vážený pán predsedajúci, komisár Špidla podrobne popísal veľkú katastrofu, ktorá zasiahla moju vlasť. Predseda Európskej komisie, pán Barroso, a komisárka Hübnerová navštívili Grécko a ďalšie regióny postihnuté katastrofou.
V mene všetkých Grékov by som rád využil túto možnosť na poďakovanie Európskej únii, členským štátom a ďalším krajinám za okamžité vyslanie špeciálne vycvičených hasičov a leteckej podpory, teda za poskytnutie životne dôležitej pomoci mojej krajine pri hasení katastrofálnych požiarov.
Rád by som tiež poukázal na to, že podobné katastrofálne požiare sa za rovnakých podmienok (hoci nie v rozsahu, v akom postihli Grécko) vyskytli vo všetkých juhoeurópskych krajinách.
Našim prvotným záujmom je teraz zvládnuť ďalšiu fázu, ktorá už prebieha. Prvé opatrenia hospodárskej pomoci obetiam sa už ukazujú ako účinné. Väčšina tých, ktorí mali nárok na peniaze na uspokojenie svojich základných potrieb a opravu domácností, už finančnú podporu v priebehu niekoľkých dní dostali. Veľa ľudí bez domova získalo dočasné ubytovanie v karavanoch.
Po uzatvorení dohody medzi gréckou vládou a Európskou komisiou získajú poľnohospodári a chovatelia dobytka (ktorí, ako musím dodať, prišli pri požiaroch o viac než 73 000 kusov dobytka) preddavky na kompenzáciu stratených plodín, dobytka a zariadenia.
Rád by som tiež informoval pána komisára, že to, o čom hovoril, sa už uskutočňuje: vypracúva sa štúdia a návrh plánu na rekonštrukciu všetkých požiarom zničených oblastí. Cieľom plánu je rýchlo a účinne vyriešiť ľudské a ekonomické potreby obetí, ako aj čo najrýchlejšie odstrániť škody na životnom prostredí.
Osobitnou časťou plánu je obnova krajiny v okolí archeologického náleziska v Olympii, ktoré sa, rovnako aj staroveký štadión, múzeum a ďalšie budovy, vďaka nadľudskému úsiliu hasičov podarilo zachrániť.
Musíme oceniť, že v rámci mechanizmu civilnej ochrany Spoločenstva bola poskytnutá Grécku najvyššia finančná pomoc, aká bola kedy poskytnutá od jeho zriadenia v roku 2001. Touto pomocou sa ukázalo, že zásady spolupráce a solidarity sú primárnym záujmom Európskej únie.
Čo sa týka uznesenia, o ktorom budeme hlasovať zajtra, našim cieľom je, aby Európska komisia rýchlo uvoľnila prostriedky z Fondu solidarity EÚ a zabezpečila všetky predpokladané finančné zdroje na odstraňovanie strednodobých a dlhodobých následkov.
Po druhé, pre veľké prírodné katastrofy by sa mal zriadiť osobitný mechanizmus rýchlej reakcie; určité prípravné práce sa už v tejto oblasti vykonali. Taktiež veríme - zmienil to aj pán Špidla, ale rád by som tento bod zdôraznil - že Komisia by mala zvážiť vytvorenie nezávislých pomocných síl pozostávajúcich zo súkromných hasičských lietadiel alebo európskych krajín, ktoré v letných mesiacoch nemusia čeliť závažným hrozbám požiarov. Tieto sily by sa mali umiestniť do vysokorizikových krajín a byť pripravené na zásah od leta 2008.
Som si istý, že EÚ bude stáť pri mojej vlasti a v praxi dokáže, že solidarita je základnou zásadou, ktorou sa riadia naše vzájomné vzťahy.
Na záver by som chcel ešte raz poďakovať za všetku podporu, ktorú ste nám poskytli.
Lepšia regulácia - Lepšia tvorba práva v roku 2005: subsidiarita a proporcionalita - 13. výročná správa - Stratégia na zjednodušenie regulačného prostredia - Právne a inštitucionálne dôsledky používania nástrojov "soft law" (rozprava)
, ktorú predkladá Katalin Lévai v mene Výboru pre právne veci o lepšej regulácii v Európskej únii;
, ktorú predkladá Bert Doorn v mene Výboru pre právne veci o lepšej právnej úprave 2005: uplatňovanie zásad subsidiarity a proporcionality - 13. výročná správa;
, ktorú predkladá Giuseppe Gargani v mene Výboru pre právne veci o stratégii na zjednodušenie regulačného prostredia;
, ktorú predkladá Manuel Medina Ortega v mene Výboru pre právne veci o inštitucionálnych a právnych dôsledkoch používania nástrojov "soft law".
spravodajkyňa. - Pán predsedajúci, dovoľte mi začať tým, že sa poďakujem všetkým, ktorí prispeli k mojej správe. Som im veľmi vďačná za pomoc.
V posledných rokoch Komisii čím ďalej tým viac záleží na kvalite právnych predpisov Spoločenstva z hľadiska zrozumiteľnosti a prístupnosti na jednej strane a z hľadiska účinnosti a priaznivého dopadu na občanov a podnikateľskú sféru na strane druhej.
Komisia zvyčajne označuje tieto ciele pojmami "lepšia právna úprava" alebo "lepšie zákonodarstvo". Cieľom lepšej právnej úpravy je v skutočnosti maximalizácia výhod moderných, rozumných a účinných právnych predpisov pri súčasnej minimalizácii nákladov, tak, aby sa zabezpečila čo najvyššia úroveň produktivity, rastu a v konečnom dôsledku aj zamestnanosti v Európskej únii.
Niet pochýb o tom, že lepšia právna úprava je základným predpokladom pre zabezpečenie spravodlivého a konkurenčného trhu, blahobytu občanov a účinnej ochrany verejného zdravia a životného prostredia. Je dôležitou súčasťou lisabonskej stratégie, keďže môže významne zvýšiť produktivitu a zamestnanosť. Lepšia právna úprava je vecou spoločnej zodpovednosti. Zákony EÚ sa prostredníctvom národných vlád a parlamentov presunú do národných právnych predpisov a často sa uplatňujú na regionálnej a miestnej úrovni. Existuje riziko, že sa zákony počas sledu postupností, od tvorby zákona až k jeho vykonaniu, postupne prikrášlia. Preto je zodpovednosť za dobrú úpravu spoločnou zodpovednosťou.
Mnoho členských štátov v súčasnosti vypracúva hodnotenia vplyvu, niektoré členské štáty spracovávajú usmernenia. Avšak len pomerne málo krajín systematicky vypracúva ucelené hodnotenie vplyvu pre nové legislatívne návrhy.
Prijímanie zákonov na európskej úrovni výrazne znížilo byrokraciu. Jeden spoločný predpis, ktorý sa uplatňuje vo všetkých členských štátoch, je oveľa jednoduchší ako zložitá sieť rôznych predpisov, ktoré sa uplatňujú na národnej a regionálnej úrovni. Európske právne predpisy účinne odstraňujú škodlivé bariéry konkurencie a nekompatibilné národné predpisy tak, aby program zjednodušenia mohol vytvárať hmatateľný hospodársky prínos nielen prostredníctvom znižovania administratívnej záťaže. Skúsenosti členských štátov ukazujú, že verejné orgány môžu urobiť mnoho pre zníženie neodôvodnenej administratívnej záťaže vyplývajúcej z právnych predpisov. Takého opatrenia by podľa Komisie zvýšili hospodárstvo EÚ približne o 1,5 % HDP a uvoľnili by odhadovaných 150 miliárd EUR pre investície.
Vo svojej správe podporujem zabezpečenie takého cieľa, aby bolo regulačné prostredie potrebné, jednoduché a účinné. Na druhej strane však musíme zdôrazniť, že takýto proces by mal byť plne transparentný a založený na maximálnom styku Európskeho parlamentu s verejnou kontrolou a širokospektrálnych a otvorených konzultáciách s odborníkmi a všetkými zúčastnenými stranami - nie len s vládami a podnikmi, ale taktiež a predovšetkým s mimovládnymi organizáciami.
Navyše by som chcela navrhnúť vytvorenie rady na hodnotenie vplyvu. Je mimoriadne dôležité, aby tento orgán, ktorý bude poskytovať poradenstvo a podporu pri vytváraní kultúry vysoko kvalitných hodnotení vplyvu v rámci Komisie, pôsobil nezávisle na oddeleniach, ktoré majú na starosti tvorbu politík. Nemusí to však nevyhnutne znamenať, že hodnotenie vplyvu musia vypracovať externí odborníci, ktorí nepatria do danej inštitúcie. Je tiež potrebné, aby rada pre hodnotenie vplyvu pomohla pri vypracovaní spoločnej metodiky pre všetky hodnotenia vplyvu.
Ďalej by som chcela navrhnúť osobitný projekt v rámci procesu hodnotenia vplyvu - takzvané "kritérium sociálneho porovnávania". Tento projekt by sa mal zamerať najmä na citlivé cieľové skupiny, napríklad na znevýhodnených ľudí, ženy, národnostné menšiny, rodičov vychovávajúcich deti, starších a trvalo chorých občanov a na osoby s postihnutím.
Aby som to zhrnula: rada by som zdôraznila, že cieľom lepšej právnej úpravy je jednoduchšia, jasnejšia, občanovi viac naklonená úprava, pričom sa vykonáva priebežné hodnotenie vplyvu s osobitným zameraním na tie zraniteľné skupiny, ktoré nemôžu samy obhajovať svoje záujmy. Verím, že kľúčovými prvkami mojej správy sú zrozumiteľnosť, transparentnosť, jednoduchosť a odstraňovanie byrokracie.
Vážený pán predsedajúci, rád by som vyzdvihol výborný argument pani Lévai. Je dobré, že si v Parlamente nájdeme aspoň raz za rok čas na zváženie kvality právnych predpisov a nariadení. Naše nariadenia a právne predpisy sú vizitkou Európskej únie. Tvoria rámec, v ktorom žijú a pracujú naši občania a fungujú naše podniky. To znamená, že na ich kvalitu musíme klásť naozaj veľký dôraz.
Aký je momentálny stav? Idú správnym smerom. Komisia spustila množstvo iniciatív. Bola zriadená Rada pre hodnotenie vplyvu, ktorá vykonáva veľmi hodnotnú prácu. To však nie je všetko. Povedal som to už veľakrát: Potrebujeme lepšiu transparentnosť a prednášam túto záležitosť znovu panelu externých odborníkov na vyhodnotenie toho, či bolo hodnotenie vplyvu pripravené Komisiou podľa správnej metodiky.
Potrebujeme preskúmanie, nie byrokraciu. Pani Frassoni vždy narieka: "Vy chcete viac byrokracie", ale ja žiadnu byrokraciu nechcem. Chcem len viac transparentnosti a myslím, že každá forma transparentnosti je vo vláde cnosťou. Ďalšou výhodou je, že keď sa vykonáva hodnotenie vplyvu pozmeňujúcich a doplňujúcich návrhov v Parlamente, a musím povedať, že sa v tejto oblasti nezaznamenal žiadny veľký úspech, musíme sa zamyslieť nad tým, či ho nemôže vykonávať nezávislý orgán v tejto oblasti, a nie Rada pre hodnotenie vplyvu Komisie.
Skutočnosť, že bude existovať panel odborníkov pre problematiku administratívneho zaťaženia je dôležitým krokom správnym smerom. Ide o dôležitý pozitívny vývoj, ktorý v oblasti byrokracie zohráva svoju úlohu. Samozrejme je dôležité aj to, kto bude v tomto paneli sedieť. Isteže sa nesmie stať procesiou; nesmie ísť o nejaký pseudoparlament, ale o malý výbor odborníkov: takže žiadni priemyselníci, štátni zamestnanci, politici, ale obyčajní profesionáli, ktorí vedia, čo je hodnotenie vplyvu, čo je byrokracia a ktorí majú množstvo skúseností v tejto oblasti na národnej úrovni.
Komisia stanovila jasný cieľ: Administratívne zaťaženie sa musí do roku 2012 znížiť o 20 %. To je veľmi dobré, ale malo by samozrejme ísť len o čistý cieľ. To znamená, že odteraz by sa malo dosahovať zníženie o 25 % a že nové administratívne zaťaženie by sa malo zahrnúť do výpočtov a odvodzovania výsledkov, inak to bude len strata času.
Rád by som zdôraznil ešte jeden bod, ktorý vyžaduje osobitnú pozornosť Komisie. V súčasnosti diskutujeme o znížení administratívnej záťaže, ale v budúcnosti budeme potrebovať aj zníženie nákladov na dodržiavanie právnych predpisov. Náklady na dodržiavania právnych prepisov sú náklady, ktoré spoločnosti a občania musia vynakladať na to, aby dodržali všetky predpisy, a tieto náklady sú často veľmi vysoké. Keď hovoríme o nákladoch na nariadenia, musíme sa zaoberať aj nákladmi na dodržiavanie predpisov, ktoré sa v súčasnosti ignorujú.
spravodajca. - (IT) Vážený pán predsedajúci, dámy a páni, v novembri 2006 Komisia prijala pracovný dokument, úvodnú správu o pokroku v oblasti stratégie na zjednodušenie regulačného prostredia, ktorý vychádza z iného oznámenia z októbra 2005. Ide o významný vývoj, pretože, ako správne podotkol pán Doorn, pokraečuje proces, ktorí sme sami iniciovali s cieľom dosiahnuť zjednodušenie, ktoré je porovnateľné s transparentnosťou a je transparentnou a komplexnou metódou právnej úpravy.
Pracovný dokument schválil Výbor pre právne veci, ktorý urobil inventúru dosiahnutého pokroku v oblasti implementácie programu zjednodušenia zavedeného, ako som povedal, v roku 2005. Konkrétne bude program obsahovať 43 prepracovaných znení a ja by som Parlamentu rád predstavil nasledujúce čísla: 12 kodifikácií, 8 zrušení a 46 iných opatrení týkajúcich sa podstatného zjednodušenia. Okrem toho bolo do ďalšieho priebežného programu začlenených 500 nových legislatívnych iniciatív týkajúcich sa najmä kodifikácií, z čoho 200 v roku 2007.
Pri tomto bode by som chcel poukázať na niekoľko bodov, samozrejme, veľmi stručne, ktoré tvoria podstatu mojej správy, s cieľom informovať Parlament o aktuálnej situácii na mieste, ako aj oboznámiť so všeobecným zmýšľaním Výboru pre právne veci o tejto otázke.
Mám pre Komisiu tri jasné odkazy. Verím, že je dôležité jasne zdôrazniť, že je potrebné, po prvé, odteraz systematicky začleňovať iniciatívy na zjednodušenie do konkrétnych častí legislatívnych a pracovných programov; po druhé, určiť v nich priority každej iniciatívy na zjednodušenie; a po tretie, vyhnúť sa šíreniu dokumentov obsahujúcich zoznamy iniciatív na zjednodušenie, s cieľom dosiahnuť čo najjasnejší referenčný rámec.
Rád by som preto ešte raz zdôraznil, že Komisia musí byť konzistentná vo vzťahu k cieľom zjednodušovania, ktoré zdôrazňuje. Podobne by sa mali aj prepracované znenia stať raz a navždy štandardnou legislatívnou technikou. Celkovo si myslím, že môžem ako predseda výboru, ktorého členmi sú aj kolegovia pani Lévai, pán Doorn a pán Medina, povedať, že tieto štyri regulačné iniciatívy sa týkajú situácie komplexne a že Komisia je povinná o nich uvažovať.
Bude preto vždy možné mať k dispozícii regulačný text v jeho úplnosti, aj v prípade existencie konkrétnych pozmeňujúcich a doplňujúcich návrhov, s jasným určením nových častí a častí, ktoré zostanú nezmenené. Pre Parlament je to dôležitý návrh textu, keďže vyústi do lepšej zrozumiteľnosti právnych predpisov Spoločenstva a ich lepšej transparentnosti, čo chceme všetci.
Pracovný dokument Komisie v podstate navrhuje používanie úvodných zhrnutí návrhov na lepšie vysvetlenie cieľov zjednodušenia. Táto iniciatíva sa však môže ukázať ako kontraproduktívna: hoci zhrnutie môže byť odôvodnené v prípade rozvláčnych textov, ako napríklad oznámení, v prípade regulačných textov môže úvodné zhrnutie obsahovať určité nepresnosti. Tomuto bodu je potrebné venovať veľmi veľkú pozornosť.
A nakoniec, správa zdôrazňuje silný signál dobrého mena zmeny a doplnenia rokovacieho poriadku Európskeho parlamentu týkajúcich sa zlepšenia zavedenia kodifikačného postupu (článok 80) a nového postupu pre prepracované znenia ad hoc (článok 80 písm. a)). Tieto záležitosti musí Parlament zvážiť, dúfam, že na základe konsenzu a celkovo bez pozmeňujúcich a doplňujúcich návrhov, aby tak signalizoval svoj zajtrajší súhlas s touto dôležitou záležitosťou.
Správa o činnosti siete EURES za roky 2004 - 2005: K jednotnému európskemu trhu práce (rozprava)
Ďalším bodom programu je otázka na ústne zodpovedanie (http://www.europarl.europa.eu/sides/getDoc.do?type=OQ&reference=O-2007-0038&language=PL" - B6-0136/2007) Komisii, ktorú predkladá pán Andersson v mene Výboru pre zamestnanosť a sociálne veci o správe o činnosti siete EURES za roky 2004 - 2005: K jednotnému európskemu trhu práce.
autor. - (SV) Vážený pán predsedajúci, už sme hovorili o dôležitosti mobility pre rast a zamestnanosť v Európe. Potom sme hovorili o mobilite pracovníkov, ktorí podstupujú ďalšie školenia, hľadajú nové miesta vo svojej vlastnej krajine, menia profesie prostredníctvom ďalších školení, ako aj o geografickej mobilite v rámci krajín, ale aj o cezhraničnej geografickej mobilite. A sa pozrieme na Európu ako celok, uvidíme, že je to pre rast dôležité. Niektoré krajiny s najväčšou mobilitou majú aj najvyšší rast a zamestnanosť v Európe. Toto je veľmi dôležité.
Aká je situácia v Európe? Situácia sa výrazne líši v jednotlivých krajinách, ale zároveň si uvedomujeme aj zlepšenia. Zlepšenia sa odohrávajú v posledných rokoch. Pochádzam z hraničného regiónu medzi dvomi škandinávskymi krajinami, kde mobilita nebola veľmi rozšírená, ale v posledných rokoch sa zvýšila. Pre rast a zamestnanosť je dôležité, aby sa ľudia na jednej strane hranice mohli presťahovať na druhú stranu hranice. Možno sa im najskôr nepodarí nájsť prácu, ale podarí sa to na druhej strane hranice. Tým sa zvýši rast v celom regióne a je to dobré aj z dlhodobého hľadiska.
V ceste nám stojí aj mnoho prekážok. Pri tejto práci som ich videl mnoho. Existujú prekážky v rôznych systémoch sociálneho zabezpečenia, daňových systémoch atď. a v nedostatku informovanosti. Čo sa týka informovanosti o tejto veci, máme spoluprácu v oblasti služieb zamestnanosti, spoluprácu EURES. Spolupráca EURES sa v posledných rokoch zlepšila. Čiastočne vďaka osobitným obmedzeniam, ale asi predovšetkým prostredníctvom portálu, ktorý môžu navštíviť jednotliví občania s cieľom nájsť informácie o ponúkaných pracovných miestach, ale aj o situácii v oblasti sociálneho poistenia. Aká je situácia v oblasti daní? Čo musím urobiť, ak chcem ísť do zahraničia?
V najnovšom rozpočte Európskeho parlamentu sme presadili nárast o 2 milióny EUR pre spoluprácu s EURES. Preto predkladáme otázku na ústne zodpovedanie a uznesenie. V súvislosti s ďalším zvyšovaním mobility existuje množstvo potrieb. V otázke na ústne zodpovedanie sa zameriavame na štátnych príslušníkov z tretích krajín. Týka sa to budúcnosti. Vieme, že Európa potrebuje viac pracovníkov, nielen štátnych príslušníkov tretích krajín. Už existujú a my musíme zlepšiť spoluprácu, najmä so susednými krajinami, s ktorými máme susedskú spoluprácu, a vytvoriť pre nich ďalšie príležitosti, ako získať relevantné informácie o situácii v oblasti zamestnanosti, systémoch sociálneho zabezpečenia a daní.
Druhá časť sa týka sezónnych pracovníkov. Sezónni pracovníci existujú v Únii už dlho a tí tiež potrebujú informácie o situácii, sociálnych výhodách a uplatňovaných pravidlách. Dajú sa získať na portáli EURES.
A nakoniec, rád by som položil otázku, či Komisia uvažuje nad zlepšením mobility v iných ohľadoch. Dlho sme diskutovali o prechodných ustanoveniach a mobilite medzi novými členskými štátmi a starými členskými štátmi. V EÚ je stále množstvo krajín, ktoré uplatňujú prechodné ustanovenia. Dúfam, že toto obdobie bude čo najkratšie a že čoskoro budeme môcť plne uplatňovať voľnú mobilitu, teda, že sa stratia všetky prechodné ustanovenia. Je tiež dôležité, aby sme sa poobzerali okolo seba a zistili, aká bude situácia v prípade väčšej mobility v krajinách, ktoré neuplatňujú žiadne prechodné ustanovenia, pretože mobilita v nich nie je rozšírená. Nie je rozšírené a pravdepodobne existujú všeobecné dôvody na zlepšenie informovanosti. Ak, ako dúfame, prechodné ustanovenia čoskoro zmiznú, musíme zvýšiť informovanosť jednotlivých pracovníkov o voľných pracovných miestach a o tom, čo je potrebné, čo sa musí zmeniť v oblasti sociálneho zabezpečenia, daní atď.
Toto sú otázky, ktoré musíme položiť Komisii. Viem, že Komisia má rovnaké ciele ako Európsky parlament, ale čo má Komisia v pláne?
člen Komisie. - Vážený pán predsedajúci, vážené dámy poslankyne, vážení páni poslanci, predtým než odpoviem na každú z položených otázok, by som rád pripomenul, čo je systém EURES.
Je to systém, jedinečný systém, ktorého prednosť spočíva v kombinácii siete pozostávajúcej z viac ako osemsto kvalifikovaných poradcov a účinného portálu, ktorý umožňuje ľahký prístup k informáciám a ich interaktívnu výmenu.
Portál EURES ponúka od roku 2006 prístup ku všetkým ponukám zamestnania v Európskej únii i k vnútroštátnym verejným službám zamestnanosti členských krajín Európskeho hospodárskeho priestoru a Švajčiarska, a to v 25 európskych jazykoch. Tento portál sprístupňuje priemerne viac než milión dvestotisíc ponúk. Poradcovia EURES zároveň poskytujú pomoc pracovníkom a ich rodinám, ktorí plánujú využiť možnosti mobility.
Teraz mi dovoľte, aby som postupne odpovedal na vaše položené otázky.
Najprv k vašej prvej otázke, ktorá sa týka rozšírenia portálu EURES vzhľadom na potreby občanov tretích krajín.
Ako viete, EURES bol pôvodne zavedený pre občanov Európskeho hospodárskeho priestoru, pomáhal nájsť prácu v inej krajine ako v ich vlasti, a tým posilnil mobilitu. V súčasnosti Komisia plánuje sprístupniť systém EURES aj pracovníkom z ďalších krajín, čím vyjde v ústrety ich očakávaniam a zároveň bude konať v záujme Únie. Vzhľadom na starnutie populácie a demografický úbytok v Európe je totiž nutné v blízkej budúcnosti očakávať nedostatok európskych pracovných síl v odvetviach, ktoré sú kľúčové pre naše hospodárstvo a pre náš životný štýl. Systém EURES by navyše mohol napomôcť pri globálnejšom riešení migrácie z tretích krajín.
V dôsledku toho bolo vo všeobecných zásadách pre EURES na obdobie rokov 2007 až 2010 zavedené nové zameranie, ktoré stanoví možnosť rozšíriť tému informácií ponúkaných prostredníctvom siete EURES pre potreby pracovníkov pochádzajúcich z tretích krajín.
V nadväznosti na akčný plán Komisie, ktorý sa týka legálnej migrácie, chceme podrobnejšie preskúmať možnosti rozšírenia služieb systému EURES týmto smerom. V prvom rade by mohlo ísť o doplnenie súčasných informácií v sekciách, ktoré sa týkajú "Životných a pracovných podmienok" o informácie konkrétne potrebné pre osoby z tretích krajín, ktoré plánujú vstúpiť na európsky trh a pochopiteľne aj v jazykoch týchto tretích krajín.
Vaša druhá otázka sa týka zahrnutia ponúk sezónnej alebo krátkodobej dočasnej práce do systému EURES. Je pravda, že v prvých analýzach, ktoré sme mali pre systém EURES k dispozícii, sa tieto potreby a miera dopytu po krátkodobej práci v zahraničí neprejavili. Dostupné štatistiky pokrývali iba minimálne obdobie jedného roka a k dopytu po sezónnej práci alebo stážach v podnikoch sa neprihliadalo.
Ale v nadväznosti na odporúčanie Európskeho parlamentu v súvislosti so zvýšením rozpočtu EURES pre rok 2007, bol v rámci tohto systému vykonaný prieskum, aby sa posúdila potreba a možnosť zavedenia takejto služby. Reakcia mnohých krajín bola priaznivá. Niektorí partneri už dokonca s týmto typom ponuky mali skúsenosti z odvetví cestovného ruchu, stavebníctva a poľnohospodárskeho trhu. V budúcnosti sa bude pri vypracovávaní plánov rozvoja systému EURES systematicky uvažovať aj o rozšírení tejto služby.
K vašej tretej otázke: aj Komisia je presvedčená o tom, že profesijná a geografická mobilita pracovníkov môže prispieť k zlepšeniu fungovania trhu práce v Európe a že je preto dôležité túto mobilitu aj naďalej podporovať a propagovať.
Aby sa tento cieľ dosiahol, Komisia rozvíja akčný plán, ktorý sa opiera o výsledky Európskeho roku mobility pracovníkov roku 2006, a ktorého cieľom je napomôcť mobilitu v rámci európskeho trhu práce a odstrániť hlavné prekážky v jej rozvoji.
V jednej časti tohto akčného plánu bude návrh posilniť úlohu systému EURES, a tak z neho urobiť hlavný nástroj podpory a propagácie mobility pracovníkov v rámci Európskej únie. Budú sa sledovať tri základné smery s cieľom:
1. zlepšiť strategický rozmer systému EURES prostredníctvom podpory sprístupňovania informácií, ktoré sú užitočné pre analýzu tokov mobility a zmien, ktoré ovplyvňujú európske trhy práce;
2. zvýšiť kvalitu služieb EURES tým, že mobilným pracovníkom a ich rodinám ponúkneme ucelenejšiu službu;
3. zvýšiť počet tých, ktorí systém EURES využívajú, a to tak, že budeme rozvíjať väzby s ďalšími poskytovateľmi podobných služieb - prípadne so súkromnými organizáciami - a postupne systém sprístupňovať pracovníkom z tretích krajín, ako som už vysvetlil v odpovedi na vašu prvú otázku.
Vaša štvrtá a posledná otázka sa týka cezhraničných projektov EURES a pomoci, ktorú môžu tieto projekty poskytnúť v súvislosti so zrušením prechodných opatrení členskými štátmi.
V systéme EURES bola vždy prikladaná veľká dôležitosť riešeniu konkrétnych problémov, ktoré vznikli v rámci cezhraničných vzťahov. Dnes máme už dvadsať projektov cezhraničnej spolupráce, z ktorých najnovší je projekt medzi Českou republikou a Nemeckom a ďalší medzi Slovenskom a Maďarskom. Okrem toho sa momentálne realizuje štrnásť štúdií realizovateľnosti s cieľom nájsť nové projekty a služby, či už medzi novými členskými štátmi alebo medzi "starými" a "novými" členskými štátmi.
Aj keď, dámy a páni, myslím si, že by bolo vhodné vzdať sa už myšlienky "starých" a "nových", pretože nepochybne Španielsko v istom zmysle slova je novým štátom, rovnako aj Grécko, a tak by som mohol pokračovať. Neviem, ako dlho ešte budeme používať tento rozdiel medzi rovnoprávnymi členmi Európskej únie.
Ale v každom prípade, realizuje sa štrnásť štúdií realizovateľnosti s cieľom nájsť nové projekty. Toto sú teda praktické projekty s cieľom pomôcť občanom, zamestnávateľom či cezhraničným pracovníkom v ich každodennom živote. Partnerom môžu byť odbory, organizácie zamestnávateľov, verejné služby zamestnanosti, alebo ktorýkoľvek iný účastník pôsobiaci na lokálnej či regionálnej úrovni. Prostredníctvom týchto projektov chceme uľahčiť výmeny pracovníkov medzi partnerskými krajinami a prispieť k zrýchleniu uskutočnenia nevyhnutných krokov v rámci prechodných opatrení.
Dámy a páni, na záver by som chcel ešte zdôrazniť jeden významný prvok v činnosti EURES, a to je obmedzovanie možnosti pre sociálny dumping. Pretože je jasné, že ľudia, ktorí prichádzajú do inej krajiny dobre informovaní, sú v oveľa silnejšej pozícii, ako keby tieto informácie nemali. Aj z tohto hľadiska je EURES jedinečným a veľmi účinným nástrojom.
: prekonávanie prekážok a neefektívnych postupov prostredníctvom lepšieho vykonávania a presadzovania právnych predpisov.
spravodajca. - (FR) Vážený pán predsedajúci, pán komisár, dámy a páni, toto je iniciatívna správa vypracovaná na podnet našej politickej skupiny, ktorú po niekoľkomesačnej práci podporuje veľká väčšina Výboru pre vnútorný trh a ochranu spotrebiteľa. Musím uvítať túto veľmi širokú podporu, pretože ak ju potvrdí Parlament na plenárnom zasadnutí, budeme sa môcť v plnej miere podieľať na vypracovaní oznámenia o stratégii vnútorného trhu pre dvadsiate prvé storočie, plánovaného na budúcu jeseň, na ktorom v súčasnosti pracuje Komisia a túto prácu v plnej miere ovplyvňovať. Musím uvítať túto veľmi širokú podporu, pretože ak ju potvrdí Parlament na plenárnom zasadnutí, budeme sa môcť v plnej miere zúčastniť na vypracovaní oznámenia o stratégii vnútorného trhu pre dvadsiate prvé storočie, plánovaného na budúcu jeseň, na ktorom v súčasnosti pracuje Komisia. a plne ovplyvňovať priebeh tejto práce.
Vnútorný trh je už viac ako 50 rokov hlavným úspechom Európskej únie. Je základom európskej integrácie a teraz aj lisabonskej stratégie. Je to však neustále sa rozvíjajúci proces a musíme k nemu pristupovať predovšetkým z politického hľadiska. Podľa môjho názoru to je najoriginálnejší prvok správy, ktorú vám predkladám.
Európa prechádza veľmi nestabilným obdobím a je dôležité si uvedomiť, že vnútorný trh sa nemôže rozvíjať, ak bude naďalej čeliť širokej nedôvere a vlastne nepriateľskému postoju verejnosti, ktorá vnútorný trh a politiku hospodárskej súťaže často vníma ako hlavné príčiny mnohých sociálnych problémov, s ktorými sa naši občania stretávajú.
Akákoľvek stratégia vnútorného trhu sa preto musí zamerať na zmenu tohto nedostatku dôvery a nepriateľského postoja na dôveru voči vnútornému trhu, čiastočne upozorňovaním na jeho výhody a čiastočne súčasným uskutočňovaním cieľov otvorenosti, hospodárskej súťaže a sociálnej súdržnosti so zameraním na: životné prostredie, zamestnanosť, prístup pre zraniteľné osoby.
V našej správe sme sa pokúsili nájsť takúto rovnováhu a myslím si, že jej široká podpora svedčí o tom, že sa to do značnej miery podarilo. Komisii chceme predložiť toto základné odporúčanie: vnútorný trh sa nemôže rozširovať a rozvíjať, ak túto politiku nebudú podporovať naši spoluobčania.
Preto sme navrhli tri prístupy: obnovenie dôvery, zníženie záťaže a napokon začlenenie politiky vnútorného trhu do medzinárodného kontextu. Preto sme kládli dôraz na všetky aspekty, ktoré ovplyvňujú kvalitu života našich spoluobčanov, ako sú životné prostredie a ochrana spotrebiteľa. Požadovali sme užšie zapojenie národných parlamentov do našej práce tak, aby lepšie pochopili výhody jednotného trhu.
Dôležitou zmenou a doplnením, ktoré som vypracoval a o ktorom si myslím, že sa stretne so všeobecným súhlasom, je revidovaný pozmeňujúci a doplňujúci návrh č. 12. Návrh vychádza z rozhodnutí Európskej rady z 21. júna o mandáte, ktorý udelila medzivládnej konferencii s úmyslom zahrnúť do novej zmenenej a doplnenej zmluvy odsek o verejných službách. V zmenenom a doplnenom návrhu vyzývame Komisiu, aby objasnila svoje stanovisko k verejným službám, službám verejného záujmu a službám verejného hospodárskeho záujmu, pretože sme presvedčení, že na úspešnom vnútornom trhu, ktorý má podporu verejnosti, tieto služby zohrávajú veľmi dôležitú úlohu. Uvedomili sme si to už vtedy, keď sme diskutovali o smernici o vnútornom trhu so službami.
Veľký dôraz sme kládli tiež na MSP a na zraniteľné osoby, najmä na osoby so zdravotným postihnutím. Pokiaľ ide o vývoj práva na spotrebu, poukazujeme na veľmi nízku cezhraničnú spotrebu, okolo 6 %, čo je samozrejme veľmi málo. Do politík vnútorného trhu sme samozrejme zahrnuli energetickú politiku a opatrenia proti globálnemu otepľovaniu ako aj otvorenie sieťových odvetví. Jedným z hlavných a sporných návrhov je, aby sa do všetkých nových právnych predpisov začlenil test kompatibility s vnútorným trhom.
To je všetko, čo som chcel vo svojom krátkom príhovore povedať. Ak úspešne spojíme prirodzenú silu vnútorného trhu a oddanosť výrobcov a spotrebiteľov tejto politike, myslím, že to prinesie skutočný nárast prosperity, zamestnanosti a zachovanie európskeho sociálneho modelu a súčasne zabezpečí Európe silnú hospodársku pozíciu vo svete.
spravodajkyňa Výboru pre hospodárske a menové veci požiadaného o stanovisko. - (FR) Vážený pán predsedajúci, pán komisár, je mojou úlohu predstaviť stanovisko Výboru pre hospodárske a menové veci a tentoraz, ak tak môžem povedať, s potešením. Spravodajca, ktorého sme si vybrali, sa rozhodol, že túto správu nepredloží vo svojom vlastnom mene, pretože nesúhlasí so skutočnosťou, že v dôsledku hlasovania Výboru pre hospodárske a menové veci sa položil dôraz na daňové podmienky, ako rozhodujúci faktor pre harmonický vnútorný trh. Jednoducho povedané, Výbor pre hospodárske a menové veci si myslí, že na harmonické fungovanie vnútorného trhu sú potrebné určité legislatívne iniciatívy Komisie zamerané na odstránenie daňových deformácií. Ja môžem s názorom, ktorý vyjadril Výbor pre hospodárske a menové veci, iba súhlasiť.
Myslím si, že dnes by sa mali zdôrazniť ešte ďalšie dva body. Prvým je fungovanie politiky hospodárskej súťaže. Ak sme to potrebovali vidieť, tak nedávne udalosti, najmä tie, do ktorých boli zapojené ratingové agentúry, nám opäť ukázali, že jednotný trh potrebuje prísnu politiku hospodárskej súťaže, ktorá by sa vzťahovala na všetky sektory trhu.
Ďalším aspektom, ktorý spravodajca spomenul, je medzinárodný rozmer a schopnosť Európskej únie využiť fungovanie vnútorného trhu na ovplyvnenie medzinárodnej normalizácie. Na finančných trhoch to platí dnes ešte viac a dúfam, že v tomto prípade bude Komisia tiež schopná prevziať iniciatívu pri navrhovaní medzinárodnej normalizácie, ktorú potrebujeme na dosiahnutie pokroku pri dohľade.
člen Komisie. - Vážený pán predsedajúci, vážené poslankyne, vážení poslanci, odvtedy, ako Komisia vo februári zverejnila svoju priebežnú správu, sme mali niekoľko veľmi plodných diskusií o preskúmaní jednotného trhu. V súčasnosti práca prebieha na plné obrátky a zverejnenie záverov Komisie sa očakáva v novembri.
Chcem sa poďakovať členom Výboru pre vnútorný trh a ochranu spotrebiteľa, najmä spravodajcovi Jacquesovi Toubonovi, za zostavenie impozantného balíka odporúčaní a návrhov. Chcem sa poďakovať členom Výboru pre hospodárske a menové veci za ich jasný a konštruktívny príspevok ku správe. Komisia je vďačná tiež politickým skupinám, ktoré boli úzko zapojené a vytvorili veľmi kvalitné politické dokumenty. Tak ako v prípade všetkých dobrých správ som tiež zaregistroval, že na niektoré otázky existujú rozdielne názory alebo sa na ne kladie rôzny dôraz.
Pozrime sa stručne o čo ide. Jednotný trh je domovom 500 miliónov občanov a viac ako 20 miliónov podnikov. Od svojho vzniku v roku 1992 zvýšil jednotný trh objem produkcie Európy o viac ako 2 % a vytvoril takmer tri milióny nových pracovných príležitostí. Prosperita Európy a jej vonkajší vplyv sú veľkými úspechmi. Na ich udržanie musíme zabezpečiť trvalé napredovanie jednotného trhu. Bolo by chybou považovať ktorýkoľvek z týchto úspechov za samozrejmý. Musíme udržať konkurenčné prednosti Európy pre európske podniky a najmä pre jej občanov. Európu poskytujúcu vysokokvalitné verejné služby v oblasti zdravotníctva, vzdelávania a sociálnej starostlivosti nemôžeme udržať bez zásadne zdravého hospodárstva. Dovoľte mi preto na tomto mieste objasniť našu hlavnú tému: požiadavku na nás všetkých - Komisiu, Parlament a členské štáty - aby sme pri našich reformách prejavili vodcovské schopnosti a odvahu.
Preskúmanie jednotného trhu je dôležitou súčasťou úsilia tejto Komisie zameraného na Európu hmatateľných výsledkov a na plnenie "agendy občanov". V jednotnom trhu naďalej zostávajú veľké výzvy. Dovoľte, aby som uviedol niekoľko príkladov.
V oblasti poštových služieb smerujeme ku konečnému balíku na úplné otvorenie trhu. V oblasti energetickej politiky komisár Piebalgs v krátkosti predstaví návrhy na vytvorenie jednotného európskeho trhu s energiou. Komisárka Kuneva riadi rozsiahly prieskum európskych zákonov na ochranu spotrebiteľa. Spolu s vami a s členskými štátmi pracujeme na vytvorení rámca pre európsky patent.
Dôležitá je každá jednotlivá reforma jednotného trhu, ale keď sa robia vcelku, ich význam je ešte väčší. Dnešný jednotný trh - tento obrovský, dynamický, otvorený trh - je výsledkom všetkých týchto ťažkých reforiem, všetkých týchto ťažkých rozhodnutí, ktoré sme urobili.
Slovom, pokračujúci úspech jednotného trhu - jeho potenciál na zlepšenie životnej úrovne a sociálnych podmienok všetkých európskych občanov - si od nás vyžaduje, aby sme preukázali vodcovské schopnosti a odvahu nielen pri stanovení vízie do budúcnosti, ale aj pri uskutočňovaní veľmi reálnych a často ťažkých politických rozhodnutí, ktorým dnes čelíme.
Dovoľte však, aby som sa vrátil k samotnému preskúmaniu a vybral niekoľko hlavných myšlienok: najprv o tom, ako pracujeme - ako realizujeme politiku jednotného trhu - a po druhé, o prioritách našej spoločnej politiky.
O podmienkach našej práce vieme všetci - a váš návrh správy to dáva jasne najavo - že musíme posilniť partnerstvo a vlastníctvo. Preto je výzva Parlamentu na pevnejšie siete spolupráce rajskou hudbou pre moje uši.
Jednotný trh je spoločným podnikom, preto musíme na jeho realizácii pracovať spoločne a vždy si pritom uvedomovať potreby občanov. To znamená nadväzovať na úspešné projekty, ako je napríklad SOLVIT, a ponúkať občanom lepšiu pomoc pri riešení cezhraničných problémov, s ktorými sa stretávajú. Znamená to tiež presadzovanie nových nástrojov, ako je informačný systém vnútorného trhu na posilnenie spolupráce medzi členskými štátmi. Pevne verím - tak ako aj vy - že úzke partnerstvo bude kľúčom k nášmu úspechu.
Dovoľte, aby som uvítal zaujímavý návrh vo vašej správe, ktorý sa týka všetkých nových opatrení - "test kompatibility s vnútorným trhom". Tento prvok je výrazne prítomný v našich mechanizmoch "lepšej tvorby právnych predpisov", ktorých dôležitosť môžem iba zdôrazniť. Ak zistíme, že nové návrhy budú v skutočnosti brániť toku ľudí, tovaru, služieb a kapitálu - a tým ohrozovať jednotný trh - potom to musíme vziať na vedomie a spýtať sa ešte predtým, než niekto príde k úrazu, či potrebujeme zmeniť smer!
Dovoľte mi teraz prejsť k prioritám našej spoločnej politiky v rámci jednotného trhu. Komisia vo svojej priebežnej správe jarnému zasadnutiu Európskej rady vyzdvihla niekoľko smerov pre budúci jednotný trh. Dovoľte mi vybrať príklady z tých oblastí, ktoré poznám najlepšie.
Vaša správa správne poukazuje na maloobchodné finančné služby ako na oblasť, v ktorej by mohol jednotný trh pokročiť ďalej. Verím, že Európa môže občanom pomôcť celoplošným zlepšením podmienok: pri hypotékach, poistení, platobných kartách, bankových účtoch a inde.
Komisia usporiada 19. septembra v Bruseli vypočutie, aby zistila viac o prioritách všetkých zúčastnených strán. Pozývam všetkých, ktorí majú záujem sa zúčastniť.
Dovoľte mi tiež predstaviť novú tému diskusie, ktorou je elektronické riadenie, ktoré by malo hrať dôležitú úlohu v prieskume jednotného trhu. Všetky členské štáty poskytujú viac služieb elektronicky, čím znižujú náklady a občanom uľahčujú prístup k nim. Vytvárajú sa nové príležitosti, musíme však pritom čeliť aj novým výzvam.
Dovoľte mi uviesť zopár príkladov. V prvom rade o elektronickom obstarávaní. Musíme zabezpečiť, aby vnútroštátne orgány pri zavádzaní technológií a bezpečnostných noriem nevytvárali čisto národné trhy elektronického obstarávania. Podobne pri príprave na zavedenie smernice o službách musia mať členské štáty spoločné systémy, aby si mohli bezpečne vymieňať informácie.
Ďalší bodom je ústna otázka o súčasnom stave legislatívneho postupu týkajúceho sa "Stanov európskej súkromnej spoločnosti" a "štrnástej smernice o práve obchodných spoločností" - B6-0137/0000), ktorú predložil pán Giuseppe Gargani v mene Výboru pre právne veci Komisii.
autor. - (IT) Vážený pán predsedajúci, pán komisár, dámy a páni, rozprava o tejto otázke je veľmi dôležitá, pretože má značný politický aj inštitucionálny význam.
Chcem veľmi jasne povedať a prevziať za svoje slová zodpovednosť, že Európska komisia vážne sklamala Európsky parlament, pretože nerešpektovala oficiálne požiadavky Parlamentu a nepredložila návrhy na právne predpisy o európskych súkromných spoločnostiach a o zmene sídla kapitálových spoločností.
Legislatívny návrh o stanovách spoločnosti sa oficiálne požadoval vo februári 2007 na základe článku 192 zmluvy a ako chcem zdôrazniť a požiadať pána komisára, aby počúval, pretože toto je veľmi dôležitá ústna otázka, pán predsedajúci, na ktorú sa musí dať odpoveď po dôkladnej rozprave, spolu s vypočutím kvalifikovaných a reprezentatívnych odborníkov, ktorí potvrdzujú, aký je takýto nástroj potrebný a aký užitočný by bol pri podpore malých podnikov, ktoré sa snažia efektívne fungovať na vnútornom trhu.
Pán komisár, povinnosťou Komisie bolo okamžite začať postup na prijatie legislatívneho návrhu a začať s hodnotením vplyvu. Okrem toho Komisia už disponovala realizačnou štúdiou z decembra 2005, ale neurobila nič a namiesto toho si dala načas až do júla, kedy začala konzultácie o potrebe, opäť nič viac než hypotetickú diskusiu o európskej súkromnej spoločnosti, akoby Parlament, ako zvolený zástupca Únie ako celku, nemohol legitímne požadovať akt hmotného práva.
Nebudem podrobne skúmať európske právne predpisy, pretože o právnych aspektoch tejto otázky bude o chvíľu hovoriť Klaus Lehne, jeden z hlavných odborníkov Komisie a vedúci odborník v tejto oblasti. Chcem sa pozrieť na problém hlbšie a pripomenúť pánovi komisárovi, aby mohol náležité zvážiť všetko, čo poviem o vzťahu, ktorý existuje medzi inštitúciami a na ktorom sa má zakladať nevyhnutná spolupráca medzi Komisiou a Parlamentom.
Pán komisár, podľa môjho názoru ste sa vy osobne zachovali nezdvorilo voči Parlamentu, vy ste ignorovali Parlament. Ignorovali ste požiadavku Parlamentu prijatú na základe článku 192 a osobitne medziinštitucionálnu dohodu "Lepšia tvorba práva", a tu sa vyskytli mnohé zlyhania z dôvodu nečinnosti; bol som predsedom tohto výboru a veľmi dobre si uvedomujem, aké množstvo otázok nie je vyriešených, aj keď sa Komisia oficiálne zaviazala, že bude požiadavky nielen zohľadňovať, ale tiež poskytovať parlamentným výborom rýchle a primerané odpovede . A to sa vôbec nestalo!
Nesplnenie týchto povinností prináša Komisii zodpovednosť voči Európskemu parlamentu, ktorú by som nemal problém definovať právne. Pán Lehne na konferencii o práve obchodných spoločností, ktorú organizovalo nemecké predsedníctvo, správne povedal, že Európska komisia by sa za nesplnenie svojich povinností mohla dostať pred Súdny dvor.
Parlament, a hovorím to veľmi zreteľne, by si mal uvedomiť, že Komisia na svojich internetových stránkach už potvrdila, že konzultácie konané v rokoch 1997 a 2002 ukázali veľký a konkrétny dopyt hospodárskych subjektov. Komisia preto vie, aká je táto otázka dôležitá a uvedomuje si, že má úlohu a povinnosť odpovedať na požiadavky Parlamentu.
Nielen že Komisia neschválila tento legislatívny návrh, ale na berlínskej konferencii pán komisár zašiel tak ďaleko, že povedal, že je potrebná ďalšia diskusia o užitočnosti tohto návrhu. To nás veľmi zmiatlo, pretože teraz musíme zvážiť, ako to hovorí pán komisár, či Európsky parlament má ešte šancu efektívne preukázať právoplatnosť tohto legislatívneho návrhu.
Končím tým, že smernica v tejto oblasti, by určite spoločnostiam poskytla stabilný právny základ pre slobodu usadiť sa a slobodu poskytovať služby. Očakávame podrobný návrh od pána komisára, čo, myslím si, znamená nielen podporovať rôzne loby z Anglicka, Spojeného kráľovstva a Írska, ale aj riešenie nepriaznivej situácie. Pán komisár, ako dobre viete, nemáme slúžiť záujmom jednotlivých krajín, ale záujmom Európanov! Parlament nie je loby a my skutočne a presvedčivo vyjadrujeme túto požiadavku a túto potrebu!
, člen Komisie. - Vážený pán predsedajúci, ústna otázka, ktorú predložil pán Gargani v mene Výboru pre právne veci, mi dáva príležitosť poskytnúť vám aktuálne informácie o tom, kde sa Komisia nachádza vzhľadom na 14. smernicu Rady v oblasti práva spoločností a Európsku súkromnú spoločnosť (ESS).
Ako viete, Generálne riaditeľstvo pre vnútorný trh a služby začalo 20. júla v rámci nášho prístupu "lepšej právnej regulácie" verejné konzultácie o štatúte ESS. Tieto konzultácie sa zameriavajú na získavanie názorov zúčastnených strán o potrebe takéhoto štatútu a na jeho možný obsah.
Viem, že Európsky parlament by chcel, aby Komisia tento proces urýchlila. Potrebujeme však urobiť nevyhnutné prípravné práce. Dôležitou súčasťou tejto prípravy sú konzultácie so zúčastnenými stranami o rôznych možnostiach právnej úpravy - t.j. jednotnejší ale menej pružný štatút alebo štatút, ktorý poskytuje používateľom veľkú slobodu, ale ktorého dôsledkom je veľký počet rôznych štruktúr ESS v Európskej únii. Potrebujeme si vypočuť názory zúčastnených strán o tom, ktorá možnosť je pre spoločnosti najpríťažlivejšia. Lepšia právna regulácia je o tomto.
Realizačná štúdia na konci roku 2005 ponúkla pomerne všeobecné hodnotenie súčasnej situácie, ale neposkytla jasnú odpoveď vzhľadom na najlepšie politické možnosti a možné prvky štatútu ESS. Preto potrebujeme podrobnejšiu analýzu. Štúdia samozrejme poskytne dobré podklady pre našu prácu. Využili sme tiež správu Európskeho parlamentu o štatúte ESS a jeho odporúčania o možnom obsahu takéhoto štatútu.
Čo sa týka návrhu 14. smernice Rady v oblasti práva spoločností, prípravné práce na túto tému neboli presvedčivé. Naša politika lepšej právnej regulácie a hodnotenia vplyvu si od nás vyžaduje, aby sme predtým, než sa do nej pustíme, preukázali, že príslušná iniciatíva má jasné hospodárske výhody. V krátkom čase by som mal byť schopný presnejšie sa vyjadriť sa k tejto téme v súvislosti s pridanou hodnotou takéhoto návrhu.
Pred predložením takéhoto návrhu musíme uvažovať ďalej a to, úprimne povedané, prináša so sebou riziká kontroverzných postojov. Ako poslanci vedia, polemiky sa neobávam, ale musím byť presvedčený, že výhody, ktoré by takáto iniciatíva mohla priniesť Európskej únii, si zaslúžia legislatívny návrh.
Nie je to o váhaní ale o presvedčení, že na odvedenie kvalitnej práce sú potrebné náležité prípravné práce. V najbližších dvoch mesiacov budem informovať poslancov o tom, ako chcem v týchto dôležitých otázkach postupovať.
v mene skupiny PPE-DE. - (DE) Vážený pán predsedajúci, pán komisár, dámy a páni, predovšetkým musím povedať, že som rád, pán komisár McCreevy vo svojej odpovedi na túto ústnu otázku neodmietol návrhy Európskeho parlamentu. Počas niekoľkých posledných rokov bolo toľko vypočutí a konzultácií o európskej súkromnej spoločnosti, že nemôžem pochopiť, prečo musíme mať tretie, štvrté, piate a snáď aj šieste vypočutie, či koľko ešte. Táto záležitosť je uzavretá: pôvodný návrh máme v akčnom pláne Komisie. Tento návrh schválila väčšina účastníkov v revidovanom akčnom pláne. Vypočutia v Parlamente dali jednoznačnú správu. Rozhodnutie Parlamentu nemohlo byť jasnejšie a z tohto dôvodu nemôžeme akceptovať žiadne ďalšie oneskorenia.
Experti sa vo všeobecnosti zhodli, že v smernici o cezhraničnom premiestnení sídla je medzera. Európska únia ponúka slobodu pohybu kapitálu, t.j. možnosť pohybu majetku alebo kapitálu na iné miesto, ale ak vlastním podnik, v súčasnosti túto možnosť v rámci Európskej únie nemám, pretože sa nemôžem slobodne rozhodnúť, kde založím svoj podnik, alebo kam ho premiestnim. To je veľmi zreteľne medzera v práve. Komisia vo svojom ročnom legislatívnom programe oznámila svoj zámer túto medzeru uzavrieť. Pretože zákonodarná moc je nečinná a nerobí nič na riešenie tých oblastí, v ktorých nám chýba harmonizácia, je z tohto dôvodu súčasná situácia jednoducho taká, že Európsky súdny dvor pripravuje v tejto oblasti svoju vlastnú judikatúru a inklinuje k deregulácii v štýle Divokého západu. Je najvyšší čas, aby zákonodarná moc namiesto odovzdávania všetkej zodpovednosti Súdnemu dvoru začala konať.
Jeden bod na záver: monopol Európskej komisie na legislatívnu iniciatívu neexistuje vo vákuu. Tak ako na každý monopol, treba sa naň pozerať v kontexte a v tomto prípade tento kontext vyplýva zo zmluvy a z medziinštitucionálnych dohôd. Podľa týchto textov má Rada aj Európsky parlament nepriame právo legislatívnej iniciatívy. Komisia sa v medziinštitucionálnych dohodách zaviazala, že bude reagovať na ich návrhy. Preto chcem veľmi jasne povedať, že ak Komisia v stanovenej lehote nedoručí vecnú odpoveď na túto otázku, navrhnem Výboru pre právne veci, aby sme začali proti nej konanie za nečinnosť na Európskom súdnom dvore.
v mene skupiny PSE. - Vážený pán predsedajúci, vítam poznámky pána komisára, najmä preto, že záväzok na lepšiu právnu reguláciu zahŕňa jasnú tímovú prácu regulačných orgánov a tých ľudí, ktorí na tvorbe zákona pracujú spoločne. Vítam tiež, že je mu jasné, že musia existovať hospodárske ciele a že musia vyjadrovať potreby trhu.
Keď si pozerám zhrnutie týchto konzultácií o práve obchodných spoločností, ktoré vypracovala Komisia, zisťujem, že na prijatie štatútu európskej súkromnej spoločnosti vyzýva menej ako polovica respondentov. To je trochu v rozpore s niektorými tvrdeniami, ktoré sme doteraz počuli, preto by snáď mohol vysvetliť, aké presne boli tieto odpovede. Tiež som si všimol, že väčšina ľudí žiadala skôr kodifikáciu a konsolidáciu súčasného práva obchodných spoločností než niečo, čo by išlo ďalej. Očividne, má dosť ťažký rovnovážny zákon.
Chcel by som vedieť nasledovné: v akom rozsahu sme doposiaľ identifikovali jasnú potrebu právnych predpisov na európskej úrovni v protiklade k vnútroštátnym právnym predpisom? Mám podozrenie, že v niektorých prípadoch prichádza tlak od tých, ktorí majú veľmi zložité vnútroštátne zákony a ktorí chcú, aby veci zjednodušil európsky zákon. Problém je však v tom, že európske právo je nad vnútroštátnymi zákonmi a často zisťujeme, že to komplikuje život. Samozrejme, že celkovým cieľom tohto postupu je zjednodušenie a objasnenie.
v mene skupiny ALDE. - Vážený pán predsedajúci, keď som naposledy hovorila o tejto veci vo februári, upozornila som komisára, že v správe Parlamentu sa mi nepozdávajú všetky tie odporúčania, ako napríklad veľkosť kapitálu, pretože som mala pocit, že by to vytvorilo diskriminačný štatút v prospech väčších spoločností. Preto vítam skutočnosť, že v poslednej konzultácii komisár naliehavo žiada reakcie MSP.
Pri ich hľadaní však musíme byť aktívni všetci a musíme klásť dôraz skôr na malé ako na stredné podniky. V rámci môjho regiónu to budem určite robiť a s potešením môžem povedať, že v Spojenom kráľovstve sú ďalšie orgány, ktoré sa správajú podobne, preto vítam úsilie uznať význam malých spoločností. Často chýbajú informácie najmä z malých spoločností, hoci zároveň uznávame, že práve tieto spoločnosti nemajú prostriedky na zvládnutie rôznych zákonov a predpisov a preto, aspoň teoreticky chceme, aby z tohto štatútu mali najväčší úžitok.
Ako to vidím ja, toto plénum predložilo niektoré návrhy, ktorých prijatím by si tento štatút sotva získal priazeň veľmi malých spoločností, takže vzniká problém. Moje posolstvo znie, aby sa zachovala jednoduchosť, v opačnom prípade by to prinajmenšom pre malé spoločnosti nebola žiadna zmena, ale iba figový list.
(FR) Vážený pán predsedajúci, pán komisár, dámy a páni, konkurencieschopnosť spoločností a účinnosť vnútorného trhu si vyžadujú tiež primeraný a moderný právny štatút spoločností. V prípade veľkých podnikov sa urobil určitý pokrok prijatím nariadenia o stanovách európskej súkromnej spoločnosti 8. októbra 2001. Európska komisia otvorila v roku 2004 diskusiu o novej forme európskej spoločnosti, určenej konkrétne pre malé a stredné podniky: európska súkromná spoločnosť.
Tento podnet prijali veľmi nadšene všetci tí, ktorí naň čakali posledných 30 rokov, áno skutočne 30 rokov. Výsledky realizačnej štúdie stanov predložila Komisia v decembri 2005. Tieto výsledky jasne ukázali, že prevažná väčšina hospodárskych subjektov v rozhovoroch uviedla, že si tieto stanovy želá z dvoch hlavných dôvodov. Po prvé, zavedenie európskych stanov by malo výhodu v odstránení prekážok pri zakladaní a mobilite MSP v Európskej únii. Po druhé, umožnilo by to vytvoriť európsku značku pre MSP, najme tie, ktoré sú v nových členských štátoch.
Ďalším bodom je vyhlásenie Komisie o riziku zatvorenia lodenice v Gdansku.
člen Komisie. - Vážený pán predsedajúci, týmto spisom sa zaoberám v mene mojej kolegyne, pani Kroesovej, komisárky pre hospodársku súťaž.
Komisia sa neusiluje o zatvorenie lodenice v Gdansku. Lodenica v Gdansku zohrávala kľúčovú úlohu v európskej histórii a v boji za slobodu a zjednotenú Európu. Radi by sme videli lodenicu, ako uskutočňuje ďalekosiahlu reštrukturalizáciu, aby sa stala úspešnou spoločnosťou, schopnou súťažiť v EÚ a na svetových lodiarskych trhoch.
V posledných desaťročiach sa reštrukturalizoval lodiarsky priemysel v celej Európe. Komisia dobre vie, že pre mnohé lodenice a regióny to bol ťažký proces. Mnohé lodenice boli zatvorené a lodiarska kapacita sa musela zredukovať. Tam, kde sa na reštrukturalizáciu využila pomoc národného štátu, musela Komisia uplatniť svoju zodpovednosť podľa Zmluvy a zabezpečiť, aby sa nenarušili rovnaké podmienky lodiarov v Európskej únii.
Komisia má teraz rovnakú zodpovednosť v súvislosti s jej zásahom v prípade Gdanska. Podmienky, podľa ktorých je štátna pomoc spoločnostiam, ktoré sa nachádzajú v ťažkostiach, v súlade so Zmluvou, sú jasne stanovené v usmerneniach Spoločenstva pre štátnu pomoc na záchranu a reštrukturalizáciu firiem, ktoré majú problémy.
Náležitá reštrukturalizácia lodenice v Gdansku sa veľa rokov odkladala; verejné financie sa nepoužili na vytvorenie životaschopných pracovných miest, ale na udržiavanie spoločnosti pri živote, spoločnosti, ktorá by za normálnych trhových podmienok prestala existovať.
Komisie má tri ciele. Po prvé, zabezpečiť, aby reštrukturalizácia lodenice v Gdansku viedla k jej samostatnej, dlhodobej životaschopnosti. Mohlo by to znamenať zredukovanie jej činností, ale napokon by to mohlo viesť ku vzniku menšej, ale efektívnejšej lodenice, schopnej stáť na vlastných nohách.
Po druhé, musí sa znížiť výrobná kapacita lodenice, aby sa obmedzilo narušenie rovnakých podmienok a akékoľvek poškodenie európskych konkurentov, spôsobené zásahom štátu. Významný príspevok k plánu reštrukturalizácie musí teda pochádzať z vlastných zdrojov vrátane predaja aktív, ktoré nie sú nevyhnutné na prežitie lodenice, alebo z vonkajšieho financovania pri trhových podmienkach.
Po tretie, zabezpečiť rovnaké zaobchádzanie. Lodenice v iných krajinách, ako aj poľské lodenice musia výrazne znížiť svoju kapacitu. Lodenica v Gdansku nemôže byť výnimkou.
Iné členské štáty využívali na riešenie ťažkého prechodného obdobia a na podporu postihnutých regiónov štrukturálne fondy a ďalšiu pomoc zo strany EÚ. Túto možnosť sme poľským orgánom opätovne pripomínali.
Komisia bola a zostane v úzkom a konštruktívnom dialógu s poľskými orgánmi pri hľadaní cesty vpred, na ktorej sú splnené podmienky pre zlučiteľnosť štátnej pomoci a štátnu pomoc je možné schváliť. Tento proces prebieha.
Lodenica v Gdansku si zasluhuje životaschopnú budúcnosť rozvinutím novej a trvalo udržateľnej pozície v konkurencieschopnom lodiarskom priemysle EÚ.
v mene skupiny PPE-DE. - (PL) Vážený pán predsedajúci, ako poslanec EP za Gdansk pociťujem dvojnásobnú zodpovednosť: po prvé, za osud 3 000 pracovných miest a za podnik, ktorý má v Poľsku symbolický význam a po druhé, za zabezpečenie toho, aby sme zároveň rešpektovali zásady racionálneho hospodárstva, na ktorých je Európske spoločenstvo založené a ktoré priniesli prosperitu miliónom obyvateľov Európy. Preto verím, že dnešná rozprava nebude politickou demonštráciou. Okolo lodenice v Gdansku je príliš veľa politiky. Lodenica sa doposiaľ príliš využívala politicky. Verím, že toto bude krok k nájdeniu najlepších možných riešení.
Tiež verím, že takéto úmysly motivovali radikálnu ľavicu v Parlamente, ktorá na túto rozpravu vyzvala. Zdôraznil by som však, že to nie sú idealisti, ktorí hľadajú systém sociálneho šťastia, alebo praktici reálneho socializmu, ktorým sa v Poľsku hovorí "postkomunisti", ktorí ako akt politickej pomsty lodenicu v Gdansku dvakrát zatvorili, pričom poškodili hospodársku dôveryhodnosť a vytvorili jeden zo zdrojov dnešných problémov.
Bol som svedkom a skromným účastníkom všeobecnej eufórie v auguste 1980, ktorá viedla ku vzniku Solidarity a následne hnutia 10 miliónov ľudí. Viem, že medzi 3 000 zamestnancami súčasnej lodenice sú ľudia, ktorí v tom čase riskovali svoje životy v mene ľudskej dôstojnosti, ľudských práv a ďalších hodnôt zakotvených v normách Európskej únie. Robili to s odvahou ale tiež rozvážnosťou a bez uchýlenia sa k násiliu. Preto nám tento prístup, ktorý nezahŕňa použitie násilia ako nástroja teroru, môže v dvadsiatom prvom storočí slúžiť ako vzor.
Samozrejme, že by som chcel, aby sa veľké robotnícke centrá, lodenice, bane a oceliarne, ktoré tvorili hlavnú časť Solidarity a ktoré poskytovali lodenici oveľa väčšiu podporu než izolované opozičné hlasy zo zahraničia, aby sa tieto centrá teraz stali príkladom hospodárskeho úspechu na voľnom trhu. Ako však môžeme vidieť zo skúseností hlavných centier ťažkého priemyslu v západnej Európe, ktorým trvalo celé desaťročia, aby sa hospodársky pozbierali, bude to veľmi ťažké, ak nie nemožné v takom krátkom čase. Platí to najmä v lodiarskom sektore, ktorý čelí konkurencii z ďalekého východu, Kórey, Číny a Vietnamu, kde sú rozhodujúce nízke mzdové náklady a predovšetkým celá škála otvorených a skrytých foriem zasahovania štátu.
Chcem, aby si aj Európska komisia uvedomovala zložitosť tejto situácie, pretože ak sa to nezoberie do úvahy, nahromadí sa frustrácia a v našej krajine zapustí korene politický populizmus. Viem pochopiť frustráciu pracovníkov lodenice, ktorí majú pocit historických zásluh a ktorí, ako hovoria, sú konfrontovaní s bezduchou byrokraciou. Je tu tiež frustrácia zo strany Európskej komisie, ktorá sa zaoberá výnimočne odhodlaným a odbojným podnikom, na ktorom si vylámala zuby nejedna vláda. Viem, že pracovníci tejto lodenice by nemali byť trestaní za dosť nevhodný, alebo jednoducho ťažkopádny spôsob, akým tieto veci riešila súčasná vláda. Viem tiež, že základom pre dohodu musí byť dlhodobá vízia a nie narýchlo navrhnuté plány. Táto dlhodobá vízia znamená investora, ktorý vybaví lodenicu modernou technológiou, ktorá nahradí v lodenici zastaraný sklz. A verím, že dnešná rozprava je krok presne týmto smerom.
v mene skupiny PSE. - (PL) Vážený pán predsedajúci, je správne, že máme rozpravu o lodenici v Gdansku. Sú tu dve významné skutočnosti: prvá, že je výročie podpísania štetínskej dohody 30. augusta 1980 a gdanskej dohody 31. augusta 1980 a druhou veľmi dôležitou skutočnosťou je súčasná finančná situácia lodenice v Gdansku.
Lodenica v Gdansku je symbolom historických zmien v Poľsku a tiež veľkých zmien, ktoré nastali v Európe a medzinárodne. Tu sa to začalo. Je to tiež lodenica v Gdansku, kam v osemdesiatych rokoch prišli vedúci predstavitelia slobodného sveta, aby podporili vytrvalosť v boji. Je to tiež tu, kde ľudia bojovali za ľudské práva, slobodu vyjadrovania, slobodné odborové zväzy, ľudskú dôstojnosť a vývoj podľa vtedy Európskeho hospodárskeho spoločenstva.
Je to preto živý pamätník toho, na čo môžeme byť hrdí, ale je to tiež lodenica; teraz je to snáď predovšetkým podnik, ktorý vyrába lode. Pracovníci lodenice nám túto skutočnosť pripomenuli pred týždňom v Bruseli. Nehovorili o historických zásluhách, ale o hospodárskych záležitostiach, o svojich životoch a práci. Lodiarstvo je globálny priemysel. Lode sa nemusia bezpodmienečne kupovať v Európe a dajú sa jednoducho kúpiť v Ázii.
Pán komisár, vzhľadom na to, čo bolo práve povedané, by sme sa pri rozhodnutiach týkajúcich sa konkurencieschopnosti nemali zameriavať výlučne na tzv. "spravodlivú hospodársku súťaž" v rámci EÚ. Potrebujeme globálny prístup, t.j. na lodiarsky priemysel v Európskej únii sa musíme pozerať v rámci globálneho konkurenčného prostredia a potom zvážiť všetky okolité podmienky fungovania lodeníc v Európskej únii vrátane lodeníc v Gdansku a Štetíne.
Pravidlá trhu EÚ sú prijateľné a zásadne sa akceptujú, ale spôsob, akým sa implementujú a príslušný časový harmonogram musí byť reálny a najmä musí byť adresovaný konkrétnym hospodárskym jednotkám Preto môžu existovať určité pochybnosti o privatizácii ako prostriedku na dosiahnutie cieľa, t.j. privatizácii ako cieľa, ktorý sa musí dosiahnuť do určitého dátumu. Preto vyzývam poľskú vládu, aby úzko spolupracovala s Komisiou a manažment lodenice, aby tento podnik efektívne spravoval.
v mene skupiny ALDE. - Vážený pán predsedajúci, predovšetkým by som chcel vyjadriť svoju radosť, že Európsky parlament sa dnes zaoberá touto záležitosťou a súhlas s touto iniciatívou. Chcem poďakovať pánovi komisárovi McCreevymu za dnešné vyhlásenie a povedať, že je veľmi dôležité, aby sme o Európskej únii rozmýšľali ako o spoločenstve.
Pri vstupe do budovy Európskeho parlamentu prechádzame vedľa sochy, skulptúry s nápisom L'Europe a un coeur, Európa má srdce. Preložené do jazyka politiky to vyjadruje silu európskeho sociálneho modelu. Už je to 27 rokov, čo robotníci lodenice v Gdansku začali svoj boj proti komunistickému systému a za chlieb a slobodu. Chceli prinavrátiť zmysel ľudskej práci a oslobodiť hospodárstvo od štátneho monopolu. Táto historická lodenica teraz čelí dramatickému odporúčaniu Európskej komisie, aby sa jej výroba znížila o dve tretiny a aby sa v každom prípade zatvorili dva sklzy.
Myslíme si, že v tejto situácii sa musia podniknúť tieto kroky: Po prvé, obmedziť zatvorenie sklzov na jeden a tak obnoviť šance lodenice na dosahovanie zisku. Po druhé, umožniť čas na zefektívnenie riadenia lodenice, pretože súčasné riadenie má veľa nedostatkov (aby bola lodenica zisková a 3 000 pracovníkov neprišlo o prácu). Po tretie, nezabúdať, že lodenica v Gdansku je hlavným európskym pamätníkom a svedectvom skutočnosti, že sociálna solidarita je jednou zo základných hodnôt Európskej únie.
Európske inštitúcie však toto rozhodnutie nemôžu ignorovať. Pragmatizmus našich činnosti sa musí spájať s pochopením, že budujeme Úniu pre ľudí a vďaka ľuďom. Sila Európy závisí na našej inovačnej a konkurenčnej schopnosti, ale tiež na našej schopnosti vnímať osudy tých, ktorí sú slabší a menej šťastní. Toto je tiež, podľa môjho názoru, zmysel liberálneho odkazu slobody. Chcem tiež uviesť jednu osobnú spomienku: na generácie Európanov vo všetkých krajinách Európskej únie, ktorí nosili s hrdosťou a nádejou na chlopniach svojich kabátov odznak Solidarity. Títo ľudia sú aj v tejto rokovacej sále. Je to teda generácia, ktorá buduje európsku jednotu a mala by si uvedomovať historický význam lodenice v Gdansku.
v mene skupiny UEN. - (PL) Vážený pán predsedajúci, sprevádzal som robotníkov z lodenice počas ich rozhovorov s pani komisárkou Kroesovou a pánom komisárom Špidlom. Bol som s nimi aj vtedy, keď sa dostavili pred Európsku komisiu a žiadali od Európy, aby im pomohla. Lodenica v Gdansku sa teraz dostáva z finančných ťažkostí a začína pracovať so ziskom. Bolo by veľkou chybou, ak by jej teraz veľké finančné obmedzenia zabránili prinášať zisk a dosahovať úspech prostredníctvom úsilia ľudí, ktorí tam pracujú, a nás všetkých.
Chcem zdôrazniť tiež historické hľadisko. Ak by nebolo Solidarity, ktorá sa zrodila v lodenici v Gdansku, teraz by sme tu neboli ako 27 krajín v zjednotenej Európe, Európe zbavenej hrozby jadrovej vojny. Toto si musí pripomenúť každý vrátane politikov, ktorí tu sedia.
Chcem tiež zdôrazniť, že všetci, ktorí o tejto záležitosti doteraz hovorili a myslím, že aj tí, ktorí tak urobia neskôr, sú, bez ohľadu na politické rozdielnosti, úplne jednotní vo svojich názoroch na túto záležitosť. To sa musí zobrať do úvahy.
Vážení kolegovia, ako môžete vidieť, v rokovacej sále boli nainštalované dve nové informačné obrazovky. V porovnaní s predošlými obrazovkami sú väčšie a poskytujú oveľa viac možností.
Ide o prvú etapu projektu zameraného na zlepšenie kvality informovania o priebehu rokovania v pléne pre poslancov, ako aj pre verejnosť.
Po každom hlasovaní podľa mien sa na obrazovke nakrátko objaví grafické zobrazenie, ktoré ukáže rozdelenie hlasov v pléne. Táto novinka, ktorá je už známa vo viacerých národných parlamentoch, poskytuje iba údaje o hlasovaní podľa mien, ktoré sú podrobne uverejnené v zápisnici.
Vo štvrtok konferencia predsedov rozhodne vo veci včerajšieho večerného rozhodnutia predsedníctva o tom, či si predsedovia politických skupín želajú, aby sa tento systém v budúcnosti trvalo používal.
Dnes predpoludním sa politické skupiny po konzultáciách dohodli, že počas dnešného hlasovania povolia skúšobné používanie grafického zobrazenia.
8. Preskúmanie jednotného trhu: prekonávanie prekážok a neefektívnych postupov prostredníctvom lepšieho vykonávania a presadzovania právnych predpisov (hlasovanie)
(IT) Vážený pán predsedajúci, dámy a páni, prihlásila som sa o slovo, aby som hovorila o probléme, ktorý súvisí s naším pracovným programom: skutočnosť, že začiatok školského roka sa v niektorých rokoch zhodoval a v budúcom roku sa bude žiaľ opäť zhodovať s naším plenárnym zasadnutím, spôsobuje naším poslancom a mnohým naším úradníkom veľké rodinné problémy. Podľa môjho názoru to je otázka, o ktorej by mal Parlament uvažovať, pretože duševná pohoda našich detí, ktoré by do školy mali sprevádzať ich rodičia je záležitosť, ktorej riešenie prináleží tomuto Parlamentu.
Ďakujem vám pani Frassoni, som presvedčený že ste mali dobrý príspevok, ale prišli ste neskoro na zhromaždenie, tak choďte prosím k riaditeľovi.
Vážený pán predsedajúci, neviem, podľa akého rokovacieho poriadku to je, ale podľa mojej hlasovacej listiny sa má hlasovať o inej správe - Ayala Sender. Zídeme sa znovu popoludní o 12.30 h.?
Rozprava sa neuskutočnila a hlasovanie bude zajtra. Ďakujem za prednesenie tohto bodu.
písomne. - (PT) Máme tu podnet z Fínskej republiky, cieľom ktorého je prispôsobiť pravidlá uplatniteľné na analytické súbory platným právnym predpisom.
Protokol z roku 2003, ktorý nadobudol platnosť v apríli tohto roku skutočne upravuje hlavu III Dohovoru o Europole a najmä časť týkajúcu sa tvorby analytických súborov a zberu, spracovania, používania a vymazávania osobných údajov obsiahnutých v týchto súboroch.
To znamená, že sa budú musieť príslušne zmeniť a doplniť prijaté vykonávacie pravidlá.
Toto opatrenie je preto potrebné a primerané, i keď je dočasné.
Platnosť opatrení bude v skutočnosti časovo obmedzená, pretože keď nadobudne účinnosť rozhodnutie Rady, ktorým sa zakladá Európsky policajný úrad, všetky predchádzajúce právne predpisy sa zrušia.
(DE) Vážený pán predsedajúci, hlasoval som za toto uznesenie, je tam však jeden bod, na ktorý chcem poukázať: odkaz na vytvorenie Európskej jednotky civilnej ochrany. V Európskom parlamente máme tendenciu reagovať na určité udalosti okamžitou výzvou na vytvorenie novej inštitúcie alebo ustanovením novej funkcie.
V tomto prípade sa musí znova jasne potvrdiť, že zodpovednosť za riešenie živelných pohrôm sa jednoducho nemôže a nemá vziať z rúk členských štátov: práve naopak, je to v prvom rade ich zodpovednosť a prijímanie preventívnych opatrení a zabezpečenie najlepšieho možného vybavenia a výcviku hasičskej služby, aby mohla účinne bojovať proti pohromám, je v ich právomoci. Iba vo výnimočných prípadoch, v prípade extrémnej katastrofy sa po požiadaní Európskej únie o intervenciu bude samozrejme využívať aj podpora a solidarita Európskej únie. Prvotná zodpovednosť však musí zostať na členských štátoch.
(DE) Vážený pán predsedajúci, hlasovala som v prospech uznesenia o živelných pohromách, pretože sa opäť ukázalo, že Európa nie je v týchto extrémnych situáciách nezraniteľná a že potrebuje solidaritu EÚ. Jedna vec však musí byť jasná: je potrebné podstatne zlepšiť koordináciu a nemalo by sa pripustiť, aby vznikla taká situácia, keď by členské štáty potrebovali ďalšiu pomoc od tretích krajín, pretože nebudeme schopní poskytnúť potrebnú pomoc sami. Výzvou pre členské štáty je vytvorenie lepších štruktúr organizovanej pomoci, najmä v prípade, ak sa využívajú dobrovoľníci, napríklad zabezpečením najlepšieho možného výcviku a vybavenia pre hasičské zbory.
Hlavným problémom, ktorý je potrebné vyriešiť čo najskôr, je likvidácia mŕtvych domácich zvierat a divej zveri, aby sa zabránilo nebezpečenstvu vypuknutia chorôb a tiež aby sa znížilo poškodenia životného prostredia.
(DE) Vážený pán predsedajúci, ja som tiež hlasoval za toto uznesenie, hoci podľa môjho názoru by sa nemalo pripustiť, aby tieto hrozné lesné požiare boli príčinou ďalšieho nafukovania inštitúcií EÚ. Podľa môjho názoru účinnú ochranu proti živelným pohromám v Európskej únii nebude schopná poskytnúť ani Európska agentúra civilnej ochrany ani Európska pohotovostná jednotka. Pravdepodobnejšie je, že prinesú iba nárast byrokracie a nákladov.
Preto, aby sme boli pripravení na budúce živelné pohromy, musíme zlepšiť medzinárodnú spoluprácu a udržiavať naše hasičské zbory a naše lesy v takom stave, aby budúce katastrofy jednoducho nemohli nadobudnúť takýto rozsah.
Vážený pán predsedajúci, musím povedať, že v hlasovacom zozname mojej skupiny je toto uznesenie o živelných pohromách opísané ako lesné požiare, ale živelné pohromy v Európe počas leta boli v skutočnosti rozsiahlejšie ako lesné požiare a chcel by som otvoriť problém najhorších povodní za posledných sto rokov, ku ktorým došlo v mojom vlastnom regióne. Tristotisíc ľudí bolo viac ako týždeň bez pitnej vody. Došlo k vážnemu poškodeniu 4 000 domov a desiatky tisíc domov bolo nútene vysťahovaných, pri celkových nákladoch 150 miliónov EUR.
Dúfam, že moja vláda požiada o pomoc Európsku komisiu a umožní grófstvam a mestám v mojom regióne a na iných miestach Británie získať určité odškodnenie za náklady, ktorými budú zaťažené veľmi malé skupiny obyvateľstva.
Vážený pán predsedajúci, chcela by som iba zopakovať to, čo pán Ford povedal o živelných pohromách v Spojenom kráľovstve. Ľudia si to možno ani neuvedomujú, ale zaplavených bolo 40 000 nehnuteľností. Postihnutých bolo deväťsto škôl. Hlavné železničné trate sú stále uzavreté. Bola postihnutá poľnohospodárska pôda vrátane 75 % úrody hrachu v Spojenom kráľovstve. V mojom vlastnom regióne Yorkshire a Humber bolo postihnutých mnoho tisíc ľudí a mnohí sa stále nemôžu vrátiť do svojich domovov.
Vzhľadom na to, že vláda Spojeného kráľovstva teraz požiadala o solidárne financovanie, si želáme, aby Komisia na túto žiadosť rýchlo reagovala, zároveň však žiadame, aby všetky inštitúcie EÚ dali klimatickým zmenám najvyššiu prioritu. Dúfam, že keď sa v najbližších pár mesiacoch bude v tomto pléne schvaľovať väčšina právnych predpisov, kolegovia budú pamätať na živelné pohromy z tohto leta a urobia všetko preto, aby sme prispeli k riešeniu dlhodobých problémov zmeny klímy a zároveň dúfam, že už nikdy nebudú živelné pohromy v takom rozsahu, aký sme videli toto leto.
Vážený pán predsedajúci, chcem tiež podporiť žiadosť o fondy od Európskej komisie. Môj región, juhovýchodný región Anglicka, je na tom rovnako zle, najmä v Oxfordshire a časti Berkshire a spolu s mojím kolegom pánom Hannanom sme podali žiadosť Európskej komisii o pohotovostné fondy. Teraz tu stojím preto, aby som požiadal Komisiu o urýchlenie financovania a obnovu môjho regiónu, juhovýchodného Anglicka.
písomne. - (FR) Hlasovaním za uznesenie o živelných pohromách, ku ktorým došlo v lete, som chcela vyjadriť svoju solidaritu s rodinami obetí a s tými, ktorí v zdevastovaných oblastiach žijú. Je to tiež posolstvo vďaky všetkým profesionálom, dobrovoľníkom a miestnym orgánom, ktorí pomáhali pri hasení požiarov a záchrane obetí povodní.
Myslím si, že v súčasnosti vzniká naliehavá potreba uplatniť mimoriadne pomocné opatrenia Spoločenstva, najmä finančné opatrenia na pomoc pri obnove regiónov, v ktorých k týmto vážnym škodám došlo. Musíme tiež obnoviť výrobný potenciál postihnutých oblastí, snažiť sa podporiť tvorbu väčšieho počtu pracovných miest a prijať vhodné opatrenia na náhradu spoločenských nákladov vzniknutých v dôsledku straty zamestnania a ďalších zdrojov štátnych príjmov.
Som stále znepokojená rastúcim počtom katastrof spôsobených extrémnymi poveternostnými podmienkami, ktoré sú podľa názoru odborníkov do veľkej miery výsledkom klimatických zmien spôsobených globálnym otepľovaním. Preto nalieham na Komisiu, aby podnikla kroky na zabezpečenie plnenia záväzkov z Kjóta a z nich vyplývajúcich záverov.
písomne. - Britskí konzervatívci podporujú a hlasujú za spoločný návrh uznesenia o živelných pohromách, máme však pochybnosti týkajúce sa vytvorenia "Európskych síl" (odsek 9), pretože sme presvedčení, že vojenský potenciál na prevenciu a rýchlu reakciu by sa mal sústrediť na zdroje členských štátov.
písomne. - (PT) Toto uznesenie považujeme za dobré a navrhujeme hlasovať v jeho prospech, ale musíme upozorniť, že v ňom nie sú žiadne dôležité návrhy (okrem niekoľkých odkazov na predchádzajúce uznesenia EP) a že presadzuje návrhy, o ktorých máme veľké pochybnosti.
Preto musíme trvať na potrebe revízie nariadenia týkajúceho sa fondu solidarity, aby pokrýval regionálne katastrofy, vytváral mechanizmy na podporu postihnutých ľudí a pomáhal pri opätovnom zalesňovaní a aby sa venovala náležitá pozornosť prevencii veľkých katastrof spôsobených klimatickými zmenami. Aby sa v núdzových situáciách, ako sú suchá, požiare a záplavy poľnohospodárom zaručil minimálny príjem, mala by existovať schéma verejného poľnohospodárskeho poistenia financovaná Európskou úniou.
Na vyriešenie problému živelných pohrôm, najmä tých, ktoré postihujú oblasť Stredozemného mora, je nevyhnutné rozhodnúť sa pre politiku prevencie a zaviesť radikálne zmeny spoločnej poľnohospodárskej politiky a podporovaním poľnohospodárskej produkcie, biodiverzity a využívania pôdy bojovať proti úbytku malých a stredných poľnohospodárskych podnikov a rodinných podnikov.
Máme pochybnosti týkajúce sa mechanizmu civilnej ochrany Spoločenstva, pretože to môže dopadnúť tak, že to bude len jeden z ďalších spôsobov odovzdávania dôležitých aspektov národnej suverenity, ako je riadenie prírodných zdrojov, najmä lesov a zalesnených oblastí.
písomne. - (PL) Pred niekoľkými rokmi sme otvárali jesenné zasadnutie Parlamentu diskusiami o tragických následkoch živelných pohrôm, ktoré v lete postihli Európu. Európu ničia suchá, vlny horúčav, záplavy a požiare. Keď k tomu pridáme priemyselné katastrofy spôsobené prírodnými silami, potom uvidíme obraz Európy, ktorej občania stoja bezmocne pred ničivou silou prírody.
V tomto roku zomrelo v Grécku pri požiaroch viac ako 60 ľudí, mnohé rodiny stratili celý svoj majetok a tisíce hektárov lesov a olivových hájov ľahlo popolom. Je to naozaj tragický obraz. Viem, čo takáto tragédia znamená. Moja vlastná krajina bola postihnutá záplavami a veľa obetí sme mali pri tragických banských nešťastiach. Z tohto dôvodu chcem rodinám a blízkym obetí gréckej pohromy, ako aj obyvateľom regiónov postihnutých požiarmi vyjadriť svoje sympatie a európsku solidaritu.
Zároveň si však nemyslím, že si Európa môže dovoliť zostať pri takýchto udalostiach pasívna. Neznamená to iba finančnú pomoc EÚ, ktorá umožní obnovu regiónov postihnutých katastrofami. V Európe musíme predovšetkým vytvoriť účinnejšiu prevenciu a mechanizmus včasného varovania, ktorý, aj keď neumožní zabrániť katastrofám, určite bude mať vplyv na zmiernenie ich účinkov. Napriek tomu, že každý štát je zodpovedný za ochranu obyvateľstva proti katastrofám, mali by sme premýšľať o účinnejšom monitorovaní národných krízových politík a snáď aj o spoločnej jednotke rýchlej reakcie v prípade takýchto katastrof.
písomne. - (PT) Chcem vyjadriť náš hlboký zármutok nad obeťami vážnych lesných požiarov na jar, najmä v Grécku, a našu solidaritu s ich rodinami a všetkými postihnutými.
Vážený pán Cavaco Silva, vitajte v Európskom parlamente. Pre Európsky parlament je veľkým potešením prijať prezidenta Portugalskej republiky.
(DE) Vážený pán prezident, vážení kolegovia, pre mňa a pre nás všetkých je veľkým potešením privítať dnes v Európskom parlamente prezidenta Portugalskej republiky, pána Aníbal Cavaco Silvu. Vážený pán prezident, počas 10 rokov, keď ste boli predsedom portugalskej vlády, ste konsolidovali demokratické inštitúcie krajiny a úspešne podporili hospodársky rozvoj. Ako prezieravo zmýšľajúci Európan ste istou rukou viedli Portugalsko na ceste k členstvu v Európskej únii. Vidím, že je tu aj predseda Európskej komisie, pán José Manuel Durão Barroso a samozrejme by som chcel tiež zdôrazniť, že Portugalsko nedávno prevzalo predsedníctvo Únie. Vrelo vítam dnes aj vás, vážený pán Barosso.
Odvtedy, ako prezident Portugalskej republiky naposledy predniesol prejav pred Európskym parlamentom, prešlo už 10 rokov. Odvtedy sme spolu prešli dlhú cestu. Dnes ste v parlamente v Štrasburgu pri príležitosti tretieho predsedníctva EÚ ako portugalský prezident. Tri predsedníctva Portugalska sa dajú najlepšie zrekapitulovať ako "ambiciózne v mene Spoločenstva", pretože Portugalsko vždy riešilo životne dôležité súčasné otázky, napríklad lisabonskú stratégiu alebo vzťahy EÚ s Afrikou a s Južnou Amerikou. Výnimkou nie je ani toto predsedníctvo. Tentoraz má Portugalsko na programe úspešné ukončenie medzivládnej konferencie a prijatie reformnej zmluvy, posilnenie zahraničnej a bezpečnostnej politiky a najmä rozvinutie užších vzťahov s Latinskou Amerikou, Afrikou a stredomorským regiónom, ďalšie opatrenia súvisiace so zmenou klímy a realizáciu lisabonskej stratégie.
Prvým skutočným krokom ku globalizácii boli objavy vo všetkých častiach zemegule, ktoré v 14 storočí uskutočnili moreplavci, ktorí vyplávali z Lisabonu. Toto otvorenie sa svetu a kultúra tolerancie, ktoré sa vo vašej krajine v priebehu storočí rozvinuli, tvoria v kontexte dnešnej globalizácie obzvlášť hodnotnú skúsenosť a sú prínosom pre celú Európsku úniu.
V úsilí Portugalska o rozvíjanie vzťahov s Latinskou Amerikou a pokračovanie kontaktov s Južnou Amerikou prostredníctvom osobitného vzťahu s Brazíliou sa vo veľkej miere odzrkadľujú naše vlastné ciele. Vaša kultúra tolerancie a váš globálny pohľad predstavujú v dnešnom svete príležitosť. Vaša krajina bude môcť počas tohto predsedníctva stavať na práci bádateľov zo 14. storočia s tou istou odvahou a s tou istou vytrvalosťou, ako mali oni. Pri vašej úlohe vám želáme veľa šťastia a úspechov.
prezident Portugalskej republiky. - (PT) Vážený pán predseda Európskeho parlamentu, vážený pán predseda Európskej komisie, dámy a páni,
Chcem poďakovať predsedovi Európskeho parlamentu za jeho milé slová a vyjadriť svoju hlbokú vďačnosť za dnešné pozvanie. Je pre mňa cťou, že mám túto príležitosť osloviť vás všetkých, zástupcov občanov Európy a poslancov tejto veľkej európskej inštitúcie, Európskeho parlamentu.
Dobre si uvedomujem, akú rozhodujúcu úlohu zohrával tento Parlament v úspešnom procese európskej integrácie. Nezabudol som na intenzívnu a plodnú spoluprácu s touto inštitúciou v roku 1992, keď som ako predseda vlády viedol prvé portugalské predsedníctvo Rady, ktorého heslo bolo, ako si možno spomínate, Smerom k Európskej únii. Európsky parlament v rozhodujúcej miere prispel k vytvoreniu silného vnútorného trhu a k pokroku projektu Európskej únie, ktorý sa zrodil v Maastrichte.
Moja krajina teraz predsedá Rade Európskej únie po tretíkrát. A znova čelíme veľkým výzvam. Výzvam, ktoré volajú po zbližovaní politickej vôle členských štátov a európskych inštitúcií. Viac ako kedykoľvek predtým je dôležité sústrediť naše spoločné sily a odhodlanie na to, čo je naozaj potrebné, aby sa Európa stala silnejšou a súdržnejšou. Veď napokon toto občania Európy od svojich vedúcich predstaviteľov očakávajú.
Portugalské predsedníctvo urobí všetko, čo je v jeho silách, na dosiahnutie zblíženia, ktoré je nevyhnutné pre ďalší postup pri budovaní Európy. Predovšetkým verím, že s Európskym parlamentom budeme mať úprimnú a otvorenú spoluprácu, akú sme mali počas predchádzajúcich portugalských predsedníctiev.
Jednou z priorít predsedníctva je uzavrieť reformnú zmluvu založenú na dohode dosiahnutej na júnovej Európskej rade. Zmluva, ktorú považujem za veľmi dôležitý krok, krok, ktorý nám, ako dúfam, umožní pokročiť z obdobia poznamenaného určitým naštrbením procesu budovania Európy. Preto vyzývam na spojené úsilie zamerané na zabezpečenie uzavretia tejto novej zmluvy počas portugalského predsedníctva.
Európska únia sa po ukončení týchto rokovaní a uzatvorení tejto kapitoly musí jednotnejšie a s obnovenou dôverou sústrediť na výzvy, ktoré majú veľký význam pre občanov Európy: hospodársky rast, zamestnanosť, bezpečnosť, životné prostredie, energia a globalizácia. Toto je program, na ktorom musí Európa pracovať pre našu vlastnú a tiež pre budúce generácie.
Preto sa mi zdá, že toto je tá správna chvíľa na zdôraznenie hodnoty solidarity ako základného piliera konštrukcie Európy. Solidarita je skutočne nutnou podmienkou pre budúcnosť budovania Európy, ktorá je na jednej úrovni s ďalšou, naozaj základnou zásadou, subsidiaritou. Nie krasorečnícka solidarita à la carte, ale solidarita, ktorá je hmatateľná, pretransformovaná do politík a do spolupráce.
Na tomto mieste si dovolím pripomenúť Schumanovu deklaráciu z roku 1950 a citujem, že Európa ... bude vybudovaná prostredníctvom konkrétnych úspechov, ktoré najprv vytvoria skutočnú solidaritu. Pri našom úsilí o vybudovanie silnejšej a súdržnejšej Európy nás musia naďalej viesť tieto slová. Hlavným ohrozením európskej integrácie je strata myšlienky spolupatričnosti Únie, pevne založenej na solidarite. Aby sme boli skutočnou Úniou, je nevyhnutné zachovať pocit Spoločenstva, čo bol, a nie bez dôvodu, pôvodný názov konštrukcie Európy.
Jedným z konkrétnych úspechov, ktorý vytvoril skutočnú solidaritu, bola koncepcia hospodárskej a sociálnej súdržnosti ustanovená v Jednotnom európskom akte z roku 1986, v súvislosti s ktorým som mal tú česť sa zúčastniť na rokovaniach a ktorý som podpísal vo funkcii predsedu vlády Portugalska.
Bez politík hospodárskej a sociálnej súdržnosti by nebol možný mimoriadny pokrok európskej integrácie za posledných 20 rokov. Tieto politiky prispeli k politickej súdržnosti, hospodárskemu rastu, zamestnanosti, územnej súdržnosti, rovnakým príležitostiam a k posilneniu pozície Európy vo svete.
Teraz máme nové dôvody na obnovený záujem o zásadu súdržnosti. Mám na mysli rastúcu globalizáciu, obrovskú mieru migrácie a demografický vývoj vedúci k sociálnym a hospodárskym nerovnováham, ktoré sú spojené so starnúcim obyvateľstvom.
tri aspekty trvalo udržateľného rozvoja sú dobre známe: sociálny, hospodársky, environmentálny. Toto je ústredný cieľ európskej integrácie, ktorý bol pri viacerých príležitostiach opätovne potvrdený a je zakotvený v Lisabonskej stratégii.
Pri tejto príležitosti sa chcem sústrediť na sociálny aspekt a najmä na tému chudoby a sociálneho vylúčenia.
Okrem zásady solidarity je tu aj etické a morálne chápanie pokroku, bez ktorého by sa vytratili základné hodnoty európskej myšlienky, hodnoty ako trvalé úsilie o mier, presadzovanie slobody a ľudských práv, duch spoločenstva, dôraz na rovnosť a sociálnu spravodlivosť, uplatňovanie dôstojnosti práce a úsilie o vštepovanie širšieho a oslobodzujúcejšieho pocitu občianskej zodpovednosti.
Jednoznačné označenie boja proti chudobe a sociálnemu vylúčeniu ako európskeho cieľa nám všetkým dáva zodpovednosť za hľadanie nových riešení stále zložitejších a dlhodobo pôsobiacich problémov. Sociálny program spolu s cieľmi Lisabonskej stratégie pred nás stavia ambicióznu a neľahkú výzvu.
V tejto súvislosti upozorňujem, že tento rok si pripomíname 50. výročie vytvorenia Európskeho sociálneho fondu a 10. výročie Európskej stratégie zamestnanosti. Je to tiež Európsky rok rovnakých príležitostí.
Ako prezident Portugalskej republiky som si za jednu zo svojich prioritných činností zvolil tému sociálnej integrácie. Počas prvého roka funkčného obdobia som podporoval Program sociálneho začlenenia, ktorého cieľom je mobilizovať portugalských občanov a upozorniť ich na naliehavú potrebu riešenia príznakov pretrvávajúcej chudoby, nespravodlivého rozdelenia príjmov a vylúčenia, ktoré ešte stále postihujú tisíce občanov.
Teraz som viac, ako kedykoľvek predtým presvedčený o potrebe čeliť tejto výzve pružnými a inovatívnymi riešeniami: viac zodpovednosti pre nevládne organizácie a občanov všeobecne, väčšia koordinácia činností štátu a iniciatív občianskej spoločnosti, pochopenie, že politiky pre prerozdelenie príjmu nevylučujú, ale naopak, si vyžadujú vytvorenie viac a lepších príležitostí pre všetkých, ktorí sa podieľajú na cieľoch vytvárania blahobytu, osobného úspechu a trvalo udržateľného rozvoja.
Podľa európskych noriem má Portugalsko pred sebou ešte veľa práce. Pravdou však je tiež to, že Európa ako celok je ešte ďaleko od cieľov sociálnej súdržnosti, ktoré sa usiluje dosiahnuť a ktorých sa nemôže vzdať.
Skutočnosťou je, že nerovnomerné úrovne prosperity v Únii, ktoré odkrývajú hospodárske a sociálne ukazovatele, sprevádzalo v posledných desaťročiach významné približovanie sa menej rozvinutých členských štátov európskemu priemeru.
Hospodárske zbližovanie štátov sa však nesmie zamieňať so zbližovaním sociálnych skupín v rámci týchto štátov, s procesom podliehajúcim imperatívnom rovnosti a sociálnej spravodlivosti. Musíme priznať, že z tohto hľadiska sa urobil veľmi malý pokrok.
(DE) Ďalší bod programu je uvedenie návrhu všeobecného rozpočtu na rok 2008 Radou.
úradujúci predseda Rady. - (PT) Vážený pán predseda, dámy a páni, mám tú česť uviesť v mene predsedníctva Rady návrh všeobecného rozpočtu Európskych spoločenstiev na finančný rok 2008 prijatý Radou 13. júla 2007.
Predovšetkým chcem zaznamenať vynikajúcu a konštruktívnu atmosféru, ktorá prevládala počas stretnutí, ktoré predchádzali prvému čítaniu rozpočtu na rok 2008 Radou. Zmierovacie konanie prinieslo významný výsledok, konkrétne dohodu o piatich spoločných vyhláseniach o dôležitých témach a poskytlo dobrý základ budúcej práce.
V tejto súvislosti som presvedčený, že vynikajúca spolupráca medzi dvomi vetvami rozpočtového orgánu s cennou pomocou Komisie je predzvesťou pozitívneho výsledku. Môžem vás uistiť, že Rada má veľký záujem na pokračovaní konštruktívneho dialógu o rozpočte, s cieľom dosiahnuť uspokojivú dohodu o dobrom rozpočte Spoločenstva na rok 2008.
V marci 2007 sme oslávili 50. výročie Rímskych zmlúv a opätovne sme potvrdili naše spoločné hodnoty a ciele. V dynamickom projekte, akým Európska únia je, rozpočet Európskej únie, podobne ako jednotná mena, je jedným z najhmatateľnejších výrazov toho, čo pre európskych občanov a daňových poplatníkov znamená byť Európanom. Rozpočet Európskej únie sa preto musí zostaviť na základe výziev, ktorým spolu čelíme. Tieto výzvy sú rôzne, ale ak dovolíte, chcem upozorniť na niektoré z nich, ktoré považujem za dôležitejšie. Po prvé, výzva na odstránenie prekážok podnikania s cieľom vytvoriť dynamické európske hospodárstvo založené na lisabonskej stratégii. Ďalšou výzvou je vytvorenie transeurópskej dopravnej siete, ktorá nás navzájom priblíži a posilní vnútorný európsky trh. Výzva informačnej spoločnosti poukazuje na dôležitosť ľudských zdrojov a sociálnej integrácie.
Kvalifikovaná účasť občanov na tomto, v modernej histórii jedinečnom projekte posilní Európu. Poslednú výzvu, výzvu klimatických zmien, ktorá postihuje najmä niektoré regióny, musíme zvládnuť rozvojom obnoviteľných zdrojov energie a účinnejším a spoločensky zodpovedným využívaním prírodných zdrojov.
Všetky tieto výzvy vznikajú v kontexte globalizácie svetového hospodárstva, ktorá predstavuje pre náš starý európsky kontinent vážnu výzvu, výzvu, ktorú musíme zvládnuť na hospodárskej a sociálnej úrovni pomocou politík, ktoré zvýšia produktivitu európskeho hospodárstva posilnia sociálnu súdržnosť. To od našej vlády očakávajú všetci Európania. Všetci musíme zdvojnásobiť svoje úsilie s cieľom zabezpečiť, aby naše rozpočty predstavovali efektívnu a účinnú reakciu na politické priority.
Je preto nevyhnutné, aby sme znížili administratívnu záťaž, spoločný problém Rady a Európskeho parlamentu a aby Komisia urýchlila proces schvaľovania operačných programov a projektov, aby sa zabránilo oneskoreniam pri ich realizácii. Rýchlejšie schválenie však nesmie spochybniť zásady dobrého rozpočtového hospodárenia. Je pravda, že potrebujme väčšiu pružnosť, ale nie za cenu opustenia účinného a zodpovedného využívania peňazí európskych daňových poplatníkov.
Pred podrobnejším predstavením návrhu rozpočtu na rok 2008 chcem vysvetliť hlavné zásady stojace za rozhodnutím Rady. Stručne, základné prvky boli tieto: primerané financovanie rôznych priorít Európskej únie, starostlivo kontrolované zvýšenie platobných rozpočtových prostriedkov, dodržanie súčasných stropov finančného rámca s ponechaním dostatočných rezerv, podľa potreby, dostatočné rezervy pod stropmi pre rôzne kapitoly a podkapitoly a napokon finančná disciplína a dobré rozpočtové hospodárenie.
Ak dovolíte, chcel by som spomenúť iba jeden detail. Na vykonanie analýzy predbežného návrhu rozpočtu Rada použila kombináciu rozpočtových nástrojov, ktoré sa ukázali ako veľmi užitočné a ktoré boli vypracované v kontexte zostavovania rozpočtu podľa jednotlivých cieľov a činností. Spomedzi nich chcem upozorniť na formuláre na plánovanie činností. Rada sa po hĺbkovom preskúmaní viacerých formulárov domnieva, že celková kvalita procesu sa významne zlepšila a dúfa, že tento rozpočtový prístup sa v budúcnosti bude ďalej rozvíjať.
Návrh rozpočtu na rok 2008 dosahuje výšku 128 000 miliónov EUR vo viazaných rozpočtových prostriedkoch a 119 000 miliónov EUR v platobných rozpočtových prostriedkoch. Pokiaľ ide o záväzky, chcem pripomenúť, že Rada považuje za dôležité, aby záväzky v rozpočte na rok 2008 dosahovali primeranú celkovú úroveň s náležitým zreteľom na absorpčné kapacity. Ako viete, domnievame sa, že nadhodnotenie výdavkových rozpočtových prostriedkov nie je riešením pre nevyplatené záväzky, Reste à liquider. Jednou z našich hlavných zásad preto bolo hodnotenie potrieb, reálnych a jasne definovaných potrieb, čo vyústilo do zvýšenia platieb o 3,4 % v porovnaní s rozpočtom na rok 2007.
V súvislosti s podkapitolou 1a, Konkurencieschopnosť pre rast a zamestnanosť, Rada má v úmysle poskytnúť primerané financovanie priorít spojených s lisabonskou stratégiou, pri ponechaní významnej rezervy na pokrytie priorít Európskej únie definovaných v záveroch júnovej Európskej rady, ako aj ďalších doposiaľ nepredvídaných potrieb. Hoci Rada má v úmysle v rámci tejto podkapitoly obmedziť zvýšenia v porovnaní s rozpočtom na rok 2007, chcem poukázať na to, že Rada bude naďalej poskytovať veľmi významný nárast v rozpočte na výskum, t.j. 7,75 % v záväzkoch a 45 % v platbách, podľa miery plnenia v predchádzajúcich rokoch a absorpčných kapacít. Tento nárast vyjadruje, akú veľkú dôležitosť Rada prikladá efektívnej implementácii lisabonskej stratégie, ktorá, ako som už spomenul, je základným prvkom hospodárskeho rozvoja Európskej únie.
Pokiaľ ide o podkapitolu 1b, Súdržnosť pre rast a zamestnanosť, Rada má v úmysle prijať viazané rozpočtové prostriedky, ktoré navrhla Komisia vo svojom predbežnom návrhu rozpočtu. So zreteľom na platobné rozpočtové prostriedky chcem zdôrazniť, že navrhovaný nárast sa udržiaval na ešte významnejšej úrovni, t.j. 6,2 % pri zohľadnení absorpčných kapacít a skúseností získaných v minulosti pri dokončení starých a realizácii nových programov.
Pokiaľ ide o kapitolu 2, Ochrana a riadenie prírodných zdrojov, Rada pri návrhu rozpočtových prostriedkov vychádzala z predchádzajúcich výsledkov a skúsenosti z minulosti ukázali, že napriek tomu, že sa použili horizontálne, dá sa všeobecne povedať, že tieto rozpočtové prostriedky sú vždy veľmi blízke údajom konečného plnenia.
Chcel by som rozvinúť niektoré úvahy týkajúce sa schválenia operačných programov a projektov v oblastiach rozvoja vidieka a štrukturálnych a kohéznych fondov na obdobie 2007 - 2013. Toto bola téma spoločného vyhlásenia, ktoré sme schválili na našom zmierovacom konaní a môžem vás uistiť, že Rada prikladá zabezpečeniu toho, aby sa všetky operačné programy a projekty vykonávali čo najrýchlejšie a primeraným spôsobom, najvyššiu politickú prioritu.
Pokiaľ ide o kapitoly 3a a 3b - Občianstvo, sloboda, bezpečnosť a spravodlivosť - Rada má v úmysle urobiť iba jednu menšiu úpravu viazaných a platobných rozpočtových prostriedkov podľa absorpčných kapacít a predchádzajúcej miery plnenia.
Pokiaľ ide o kapitolu 4, EÚ ako globálny partner, Rada má v úmysle zahrnúť do svojho návrhu rozpočtu niektoré priority s politickým vplyvom. Hovorím o Palestíne, pre ktorú sa v rámci rezervy navrhuje zvýšenie o 80 miliónov EUR a Kosovo, pre ktoré sa navrhuje zvýšenie o 180 miliónov EUR, tiež v rámci rezervy. Ešte stále sme v prvej etape rozpočtového postupu a som si istý, že v tejto súvislosti budeme mať ďalšie príležitosti poskytnúť presnejšie údaje.
Čo sa toho týka, Rada má v súčasnej etape v úmysle prijať rozpočet spoločnej zahraničnej a bezpečnostnej politiky navrhnutý v predbežnom návrhu rozpočtu, ktorý predstavuje predbežné minimum. Je však veľmi pravdepodobné, že vzhľadom na vývoj medzinárodnej situácie sa suma navrhovaná pre rozpočet spoločnej zahraničnej a bezpečnostnej politiky ukáže ako nedostatočná. Myslím, že všetci chápeme, o čo ide.
Dôvodovú správu chcem zakončiť niekoľkými slovami o kapitole 5, Administratíva. Prístup Rady sa zakladá na horizontálnych kritériách, ako je zvýšená účinnosť a zároveň na špecifickej povahe každej inštitúcie, najmä vzhľadom na zabezpečenie nových pracovných miest súvisiacich s rozšírením. Rada má v úmysle poskytnúť pre svoj vlastný oddiel rozpočtu navýšenie iba 0,2 %, čo pre mňa predstavuje jasný politický signál.
Uskutočnila sa tiež podrobná analýza rozpočtov decentralizovaných agentúr. Na analýzu dotácií a počtu nových pracovných miest, ktoré sa majú schváliť, sa použila metóda založená na horizontálnych kritériách.
Túto príležitosť využijem tiež na to, aby som povedal pár slov o potrebe zabezpečiť riadne finančné hospodárenie inštitúcií Európskej únie. V tejto súvislosti je Rada potešená spoločnými vyhláseniami, ktoré sme schválili na zmierovacom konaní a ktoré sa zaoberajú otázkami ako sú decentralizované agentúry, výkonné agentúry, pripísané príjmy a prijímanie nových zamestnancov v súvislosti s poslednými rozšíreniami.
Všetci vieme, že to je iba prvý krok v rozpočtovom postupe, ale pevne verím, že spolu dokážeme preskúmať všetky možnosti, aby sme dosiahli záverečnú dohodu a zostavili koncom roka uspokojivý rozpočet.
Našim hlavným cieľom je, aby sme v správnom čase mali dispozícii rozpočet na rok 2008, ktorý bude primeraný na účely politických priorít Únie, ktorý však nebude nadmerne veľký, pretože to by znamenalo tichý súhlas s pravdepodobnou neschopnosťou plniť ho efektívne a účinne. Musíme pamätať nielen na to, že tento rozpočet bude mať vplyv na blaho každého občana Únie, ale tiež na to, že účet platia daňoví poplatníci všetkých členských štátov. A preto je potrebné nájsť tú správnu rovnováhu. Som si istý, že tri inštitúcie, ktoré sú tu dnes zastúpené, vynaložia všetko úsilie, aby to dosiahli.
Vážený pán predseda, dámy a páni, veľmi pekne vám ďakujem za vašu pozornosť.
spravodajca. - (FI) Vážený pán predseda, pán úradujúci predseda Rady, pán komisár, Európsky parlament musí teraz posúdiť návrh rozpočtu na budúci rok, ktorý predložila Rada. Hneď na začiatku chcem poďakovať predsedajúcej krajine Portugalsku za vynikajúcu a transparentnú spoluprácu. V spolupráci s Európskym parlamentom a najmä s jeho Výborom pre rozpočet to fungovalo skvele. Rozprava prebiehala mimoriadne hladko. Hoci návrh Rady dáva príčinu na kritiku, práca predsedníctva nám dáva dobrý dôvod predpokladať, že dosiahneme vynikajúci konečný výsledok.
Rada predložila úsporný návrh rozpočtu. Viazané rozpočtové prostriedky sa v porovnaní s predbežným návrhom rozpočtu znížili o 717 miliónov EUR s rezervou pre viacročný finančný rámec na úrovni 3,9 miliárd EUR. K ešte väčšiemu škrtu došlo pri platobných rozpočtových prostriedkoch, ktoré sa znížili sa o 2,1 miliárd EUR, čo znamená, že sú o dobrých 10,3 miliardy EUR pod finančným rámcom, to znamená iba 95 % HDP EÚ. Keď si pripomenieme, ako bol iba pred rokom po dlhých a ťažkých rozhovoroch prijatý finančný rámec, musíme považovať najmä úroveň platobných rozpočtových prostriedkov za nerealisticky nízku.
Je poľutovaniahodné, že rozpočtové kaptioly 1a (konkurencieschopnosť pre rast a zamestnanosť) a 1b (kohézia pre rast a zamestnanosť) sa majú stať cieľom zvlášť drastických škrtov. V prvom prípade sa platobné rozpočtové prostriedky znížili o viac ako 500 miliónov EUR a v druhom o 498 miliónov EUR. Obidve tieto kapitoly sa týkajú hlavnej priority Európskej únie, lisabonskej stratégie, ktorá sa teraz škrtom oslabila o viac ako miliardu eur.
Základné problémy s rozpočtom sú tiež v spojení s kapitolou 1. Európsky parlament varoval minulý rok Radu, že financovanie európskeho navigačného systému Galileo bolo veľmi neprimerané. Pretože nebol zapojený súkromný sektor, máme schodok 2,4 miliardy EUR. Európsky parlament podľa svojho uznesenia podporuje projekt využívaním fondov Spoločenstva, ktoré prichádzajú z rozpočtu Únie. To je najjednoduchší, najmenej byrokratický a najdemokratickejší postup. V súčasnom finančnom rámci je však nemožné nájsť takú obrovskú peňažnú sumu 400 miliónov EUR ročne, a preto je potrebné spoločné rozhodnutie Parlamentu a Rady. Tento dôležitý európsky projekt môžeme zachrániť, ale bude sa to musieť urobiť v kontexte tohto rozpočtového postupu.
Ďalším problémom je Európsky technologický inštitút, ETI. Ak ho chceme vytvoriť, bude sa musieť financovať trvalo udržateľným spôsobom. Financovanie sa nemôže zakladať na očakávaniach a predpokladoch, ale vyžaduje si realistické rozhodnutia. Myšlienka, že by ETI takmer určite získal hotovosť z programov EÚ na základe voľnej hospodárskej súťaže, je iba snom. Ale čo ak by sa to splnilo? Preto potrebujeme realistické riešenia.
Ďalším bodom je správa, ktorú vypracoval pán Bogusław Liberadzki v mene Výboru pre dopravu a cestovný ruch o návrhu smernice Európskeho parlamentu a Rady o vnútrozemskej preprave nebezpečného tovaru - C6-0012/2007 -.
podpredseda Komisie. - (FR) Vážený pán predseda, dámy a páni, teší ma, že vám dnes predkladám návrh na zmenu a doplnenie smernice o vnútrozemskej preprave nebezpečného tovaru.
Preprava nebezpečného tovaru tvorí asi 8 % celkovej prepravy tovaru, takmer milión prepravných činností každý deň. Musíme zaručiť slobodu pohybu nebezpečného tovaru a intermodalitu v národných a medzinárodných službách, a súčasne dbať na hľadisko bezpečnosti s cieľom chrániť naše životné prostredie, našich občanov a pracovníkov v sektore.
Tento návrh je určený na aktualizáciu štyroch smerníc a štyroch rozhodnutí Komisie o preprave nebezpečných tovarov ich spojením do jediného právneho aktu. Je to dôležité zjednodušenie práva Spoločenstva v tejto veci.
Okrem toho je potrebné rozšíriť rozsah právnych predpisov Spoločenstva, aby zahŕňal vnútrozemskú vodnú dopravu, sektor, na ktorý sa v súčasnosti nevzťahujú žiadne pravidlá práva Spoločenstva. Nepochybne to je menej významný druh vnútrozemskej prepravy, ale nehoda pri vnútrozemskej vodnej doprave môže mať vážne následky. Tieto riziká umožní minimalizovať jeden súbor pravidiel pre všetky dopravy nebezpečných tovarov na vnútrozemských vodných cestách. Napokon tento návrh sa vzťahuje na medzinárodnú aj vnútroštátnu prepravu.
To sú ciele návrhu, ktorého spravodajcom je pán Liberadzki. Pred začiatkom rozpravy by som chcel poďakovať spravodajcovi a Výboru pre dopravu a cestovný ruch za ich podporu návrhu Komisie.
spravodajca. - (PL) Vážený pán predseda, pán komisár, je pre mňa potešením v mene Výboru pre dopravu a cestovný ruch predložiť správu, v ktorej vítame predovšetkým skutočnosť, že Komisia predložila návrh smernice, ktorý dnes posudzujeme.
Pán komisár, úplne s vami súhlasíme, že sa tým zjednocuje a zároveň zmenšuje počet predpisov týkajúcich sa prepravy nebezpečného tovaru. Po druhé, súhlasíme tiež, že tento predpis môže mať veľký vplyv na bezpečnosť prepravy a tiež na kvalitu života verejnosti. Napokon, predpisy, ktoré chceme prijať alebo skôr skombinovať z viacerých odlišných zdrojov a tým zmenšiť ich počet sa zakladajú na odporúčaniach, ktoré vypracovala OSN pre prepravu nebezpečného tovaru cestnou, železničnou a vnútrozemskou vodnou dopravou, ktoré v rámci Európskej únie spolu tvoria viac ako 110 miliárd t/km ročne.
Pri predkladaní tejto správy chcem zdôrazniť, že Výbor pre dopravu a cestovný ruch ju schválil takmer jednomyseľne a považuje ju za dôležitú a potrebnú a že prináša novú úroveň kvality v tom, že rozširuje predpisy týkajúce sa prepravy nebezpečného tovaru na osobné vlaky Upravuje tiež, kedy členské štáty môžu z dôvodov, ktoré nesúvisia presne s bezpečnosťou zaviesť určité odchýlky od všeobecne platných predpisov a ako sa tieto odchýlky majú implementovať a riešiť na úrovni EÚ.
Chcem požiadať každého, aby podporil zmeny a doplnenia, o ktorých sa rokovalo a ktoré boli zavedené, najmä pozmeňujúci a doplňujúci návrh č. 44, kde na žiadosť Rady okrem vozidiel zavádzame pojmy vagónov a plavidiel vnútrozemskej vodnej dopravy, aby sa zabránilo akýmkoľvek možným nedorozumeniam a chcem vás požiadať, aby ste hlasovali v ich prospech. Tiež by som vás chcel konkrétne požiadať, aby ste hlasovali v prospech pozmeňujúceho a doplňujúceho návrhu č. 45, ktorý bol vypracovaný po mnohých diskusiách ako dobrý kompromis. Tento návrh sa vzťahuje na článok 1 ods. 3 písm. b), do ktorého sme vložili slová "kde je to oprávnené, je možné predpísať trasu a dopravný prostriedok, ktorý sa má použiť". Pozmeňujúci a doplňujúci návrh č. 16 sa môže vynechať ako zbytočný, alebo môžeme hlasovať proti nemu.
Chcem vás tiež požiadať, aby ste hlasovali proti pozmeňujúcim a doplňujúcim návrhom č. 46 a 47, pretože text podobné pravidlá už obsahuje a tento predpis by iba zbytočne nafukovali. A nakoniec chcem poďakovať za veľmi užitočnú spoluprácu tieňovým spravodajcom. Osobitne chcem poďakovať Rade a Komisii, Rade pod nemeckým aj portugalským predsedníctvom. Mali sme približne päť pracovných stretnutí. Významné rozdiely v názoroch sa nevyskytli a všetky vzniknuté rozdiely sme dokázali vyriešiť. Podľa môjho názoru to bola vzorová spolupráca.
v mene skupiny PPE-DE . - Vážený pán predseda, pán komisár, dámy a páni, áno, návrh smernice o medzinárodnej preprave nebezpečného tovaru je dôležitou otázkou, pretože v EÚ sa každý rok prepraví okolo 110 miliárd t/km nebezpečného tovaru: 58 % po ceste, 25 % po železnici a dosiaľ, 17 % vnútrozemskou lodnou dopravou.
Účelom tohto návrhu smernice je zjednodušiť a uviesť do súladu súčasné pravidlá o preprave nebezpečného tovaru. Tiež rozširuje rozsah pôsobnosti ustanovení EÚ, ktoré v súčasnosti pokrývajú cestnú a železničnú prepravu až po prepravu vnútrozemskou vodnou prepravou. Toto zjednodušenie znižuje byrokraciu a zlepšuje intermodalitu. Spoločné pravidlá o cestnej, železničnej a vnútrozemskej vodnej preprave zabezpečujú jednotnú úroveň bezpečnosti vnútornej a cezhraničnej prepravy v celom Spoločenstve. Jednotné pravidlá, ktoré upravujú dopravné prostriedky, zjednodušia a podporia multimodálnu prepravu.
Vítaným krokom je rozšírenie rozsahu pôsobnosti ustanovení na vnútrozemskú vodnú prepravu. Znamená to, že na všetky vnútrozemské vodné cesty Spoločenstva sa uplatňujú rovnaké pravidlá bezpečnosti. Bude to mať pozitívny vplyv na pracovné podmienky na palube, na bezpečnosť prepravy a na ochranu životného prostredia. Jednotné pravidlá znižujú náklady odstránením potreby rôznych povolení a schválení. Okrem toho sa pravdepodobne zlepší potenciálne využitie a vyhliadky vnútrozemskej vodnej prepravy na trhu.
Návrhy na zmeny a doplnenia prijaté Výborom pre dopravu a cestovný ruch vo veľkej miere odrážajú stanovisko Rady. Zastávame rovnaký názor a ak to bude možné, chceme sa pokúsiť, aby to prešlo pri prvom čítaní. Dovoľte mi zdôrazniť, že naliehavo žiadam Parlament, aby prijal jeden konkrétny návrh na zmenu a doplnenie, o ktorom sa spravodajca už zmienil a ktorý predstavuje kompromis. Je dôležité, aby tento spis obsahoval rozumné ustanovenia. V tom sa s Komisiou a Radou zhodujeme. Návrh na zmenu a doplnenie sa týka ustanovenia, ktoré členským štátom umožňuje stanoviť špecifické bezpečnostné požiadavky a prípadne tiež predpísať dopravný prostriedok, ak to dokážu Komisii odôvodniť.
Na záver mi dovoľte vrelo poďakovať za veľmi dobrú spoluprácu spravodajcovi a požiadať Parlament, aby túto správu prijal v prvom čítaní.
v mene skupiny PSE. - Pán predseda, v mene mojej skupiny chcem poďakovať spravodajcovi, nielen za jeho správu, ale aj za jeho nasadenie pri zbližovaní stanovísk Parlamentu, Rady a rôznych politických frakcií k tejto dôležitej otázke.
Poslanci určite vedia, že súčasné právo Spoločenstva v tejto oblasti spočíva hlavne na štyroch smerniciach, ktoré sa zaoberajú prepravou nebezpečného tovaru. Smernica RID a smernica ADR sa zaoberajú železničnou a cestnou prepravou, pričom preprava nebezpečného tovaru vnútrozemskou vodnou dopravou je zahrnutá v prílohách týchto dvoch smerníc.
Navrhovaná nová smernica teraz rozširuje rozsah práva Spoločenstva na vnútrozemskú vodnú dopravu a takýto krok musíme podporiť.
Niektorí ľudia si môžu myslieť, že spravodajca nezašiel pri námietkach proti rozsahu smernice dosť ďaleko a potom sú tu zase iní, najmä z priemyslu, ktorí si myslia, že smernica je príliš proskripčná a že zachádza priďaleko.
Spravodajca dosiahol rovnováhu korektne a presvedčivo, dôležitým aspektom tohto všetkého je, aby sme vytvorili jednoduchý systém regulácie prepravy nebezpečného tovaru vnútrozemskou vodnou dopravou, stanovili normy a aby každý, vrátane členských štátov, poznal svoje zodpovednosti.
Ako spravodajca vysvetlil, táto správa nám nedáva pridanú hodnotu. Smernica zvýši bezpečnosť a preto som presvedčený, rovnako ako aj moja skupina, že si zasluhuje našu plnú podporu.
v mene skupiny ALDE. - (NL) Vážený pán predseda, ako už bolo povedané, návrh sa usiluje o aktualizáciu a zjednotenie súčasných smerníc a predpisov o vnútrozemskej preprave nebezpečného tovaru. Jediný právny text bude teraz zahŕňať okrem cestnej a železničnej prepravy aj vnútrozemskú vodnú prepravu. Úprimne povedané, rada by som vedela, ako by mohol byť niekto proti. Neviem si predstaviť, že by niekto mohol spochybňovať užitočnosť a potrebnosť opatrení na zabezpečenie, aby sa tieto prepravné činnosti vykonávali čo najbezpečnejším spôsobom. Ak sa tieto opatrenia budú môcť kombinovať a formulovať jasnejšie, potom to bude výhodné pre nás všetkých.
Väčšinu najmä technických zmien a doplnení spravodajcu sme vo výbore prijali. Spravodajca na nich evidentne úzko spolupracoval s Radou a v prípade smernice tohto typu je to všeobecne najúčinnejší spôsob, ako na to. Preto je tiež chvályhodné, že spravodajca sa snaží zabezpečiť schválenie pri prvom čítaní. Skupina ALDE však bola dosť prekvapená pozmeňujúcim a doplňujúcim návrhom č. 45 a považuje ho za trochu neuvážený. Prečo sa neuspokojiť s textom použitým v pozmeňujúcom a doplňujúcom návrhu č. 16, s ktorým bol každý, vrátane nás, spokojný? Prečo súhlasiť so všetkým, čo chce Rada, aj keď to môže fungovať proti účinnosti logistických reťazcov? Prečo o tom nehovoriť s Radou? Všetky členské štáty nie sú za tento "kompromis". Čo spravodajca a tiež pani Sommerová a páni Jarzembowski a Simpson dosiahnu, ak budú členské štáty môcť svojvoľne uprednostniť jeden druh prepravy pred druhým? Nepochybne je zrejmé, že každý spôsob dopravy musí svojim vlastným špecifickým spôsobom zaistiť, aby jeho činnosti boli bezpečné a účinné. Prečo by to subjekty na trhu neboli schopné stanoviť sami od seba? Presvedčili sme sa o tom predtým pri pozmeňujúcom a doplňujúcom návrhu č. 16 a preto na vás nalieham, aby ste sa na pozmeňujúci a doplňujúci návrh č. 45 pozreli znova a prípadne ho znovu uvážili.
Moja vďaka patrí spravodajcovi za jeho ťažkú prácu, ale myslím si, že je škoda, že dopustil, aby sa toto ustanovenie o použití predpísaných foriem dopravy opätovne uviedlo takým pokútnym spôsobom. Znovu na vás nalieham, aby ste znovu zvážili svoje stanovisko k pozmeňujúcemu a doplňujúcemu návrhu č. 45.
v mene skupiny UEN. - (PL) Vážený pán predseda, navrhovaná nová smernica o regulácii vnútrozemskej prepravy nebezpečného tovaru je nevyhnutnou súčasťou právnych predpisov. Integruje predchádzajúce predpisy EÚ do jedinej súčasti právnych predpisov a rozširuje ju, aby vzťahovala na vodnú prepravu.
Zahrnutie návrhu medzinárodných predpisov o preprave nebezpečného tovaru robí zo smernice konsolidovaný dokument medzinárodného rozsahu. Táto nová smernica umožňuje tiež v obmedzenom rozsahu zohľadňovať špecifické vnútroštátne podmienky dané hospodárskymi požiadavkami a stavom ciest. Príkladom môže byť rozsah používania nákladných vozidiel s nosnosťou 60 ton.
Navrhované zmeny a doplnenia majú technickú povahu a okrem pozmeňujúcich a doplňujúcich návrhov č. 46 a 47 nedávajú príčinu na znepokojenie. Chcem poďakovať spravodajcovi pánovi Liberadzkiemu, za jeho konštruktívny prístup pri príprave tejto správy. Podľa názoru skupiny UEN, smernica spĺňa očakávania zainteresovaných strán.
v mene skupiny Verts/ALE. - (DE) Vážený pán predseda, pán komisár, dámy a páni, tieto pravidlá sú veľmi pozitívne pre multimodálnu prepravu, ktorá ako dúfam bude v budúcnosti narastať, pretože sú transparentnejšie a ľahšie pochopiteľné. Konečne sa zahrnula vnútrozemská vodná doprava, ako to skupina VERTS požadovala v skoršej správe. Nechápem, prečo to trvalo tak dlho. Znečistenie spôsobené pri nehode, ktorej účastníkom je plavidlo prepravujúce nádobu s veľmi toxickými chemikáliami spôsobí koncentrovanejšie znečistenie, ak sa nehoda stane na rieke, než keby sa stala na voľnom mori.
Logistika prepravy nákladov v Európe - kľúč k udržateľnej mobilite (rozprava)
Ďalším bodom je správa pani Inés Ayala Senderovej v mene Výboru pre dopravu a cestovný ruch o logistike prepravy nákladov v Európe - kľúč k udržateľnej mobilite.
spravodajkyňa. - (ES) Vážený pán predsedajúci, dnes popoludní budeme rokovať o logistike, ktorá je pre európsky rast, konkurencieschopnosť a zamestnanosť kľúčovým sektorom.
Hoci si to naši občania celkom neuvedomujú, logistika má veľký vplyv na kvalitu ich každodenného života. Okrem iného sa táto správa pokúša o zvýšenie viditeľnosti tejto témy medzi občanmi.
Tento sektor tvorí asi 13 % HDP v Európskej únii a má veľký hospodársky vplyv, pretože predstavuje 10 % až 15 % konečných nákladov na hotový výrobok v Európe. V niektorých sektoroch, ako napríklad v dôležitom automobilovom priemysle dokonca prekračujú sociálne náklady.
Je to tiež sektor, ktorý sa dosiaľ javil ako výlučná záležitosť priemyslu a trhu, jeho úspech a potenciál rastu sa zdal nespochybniteľný a trvalý. Podľa nášho pevného presvedčenia však pravdou je, že najlepší trh je dobre riadený trh, ktorý uľahčuje a podporuje pozitívne kapacity a okrem toho zabraňuje potenciálnym rizikám skôr, než sa z nich stanú bariéry a prekážky potrebného rastu, tvorivosti a rozvoja našich občanov. Vítame preto rozhodnutie Komisie, že sa týmto sektorom začne zaoberať z hľadiska možného prínosu Európskej únie, ktorý by vzhľadom na očakávaný rast sektoru dopravy v Európe umožnil zvýšiť príležitosti a obmedziť očividné riziká. V súčasnosti sa hovorí o raste okolo 50 % od roku 2000 do roku 2020. Tento sektor bude preto schopný využívať a zvýšiť príležitosti, ktoré sa mu otvárajú v situácii, ktorú vnímame ako definovanú okolo piatich základných priorít.
Prvou prioritou je nedávne rozšírenie smerom na východ, ktoré zväčšuje vzdialenosti a vytvára odľahlé oblasti, súčasne však vytvára tiež nové príležitosti v súvislosti s trhmi a obchodom v rôznych kultúrach našich občanov.
Druhou prioritou je globalizácia, ktorá urýchľuje obchod, rozširuje potreby a znovu určuje geografickú polohu území a ľudí. Teraz myslím na svoju vlastnú krajinu, Španielsko, ktoré sa z hľadiska rozšírenia javí ako okrajové, vplyvom globalizácie sa však dostáva na križovatku medzi dôležitými oblasťami ako je Latinská Amerika, Afrika alebo obchod s Áziou.
Ďalšou z priorít súvisiacich s logistikou je zmena klímy a súčasné energetické potreby. Musíme efektívnejšie využívať infraštruktúru, zlepšiť riadenie dopravy a obmedziť cesty bez nákladu; súčasná logistika k tomu môže významne prispieť.
Štvrtou prioritou sú príležitosti na výmenu informácií, ktoré hľadáme v Európe v rámci siedmeho rámcového programu,a celá budúcnosť znalostného hospodárstva Logistika je samotným stelesnením inteligentnej dopravy, dopravy, ktorej základnou koncepciou je plánovanie a ktorá sa čoraz viac zakladá na inteligentných dopravných systémoch. V tomto sektore sa úspešne používajú nástroje a technológie ako SESAR (Bezpečná námorná sieť) a Track and Trade.
A nakoniec, logistika môže rozhodujúcim spôsobom prispieť tiež v oblastiach ako sú demografické zmeny a perspektíva zamestnanosti mladých ľudí. Správa sa preto v tejto súvislosti pokúša konkrétne podporiť Komisiu pri identifikácii prekážok a snahách o vypracovanie nových návrhov.
Presne pomocou týchto inteligentných systémov musíme znížiť a obmedziť formality, ktoré sú stále zložité, napríklad najmä v prípade cla a námorného obchodu a zabrániť príliš veľkej administratívnej záťaži; myslím si však, že návrhy, ktoré v tejto súvislosti predkladá Komisia vo svojom akčnom pláne, sú potenciálne veľmi pozitívne.
Ďalšou prekážkou, pri ktorej tiež navrhujeme viacero riešení, je chýbajúca infraštruktúra a schodky v príslušnom financovaní. Preto znovu opakujeme, že je potrebné dobudovať systém cezhraničnej siete otvorením nepoužívaných historických priesmykov v Pyrenejach alebo v Alpách a domnievame sa, že by tiež pomohlo otvorenie železničných tunelov, ktoré by na niektorých cestách znížilo dopravné zápchy.
Osobitne podporujem špecifický návrh, ktorý sa tiež zameriava na tento problém, konkrétne návrh na špecializovaný systém nákladnej železničnej dopravy. V tejto súvislosti naliehame na Komisiu, aby nám predložila plán.
Pokiaľ ide o potrebu financovania, chceme, aby sa do rozpravy o budúcnosti financovania dostatočne ambicióznej európskej dopravnej politiky zahrnula ako prioritný záujem logistika.
Pokiaľ ide o nedostatok pracovných síl, podporujeme návrh Komisie na zvýšenie atraktívnosti tejto profesie, ale chceme, aby sa týkal nielen odbornej prípravy, ale aj zlepšenia sociálnych a pracovných podmienok.
A nakoniec, aj v tejto súvislosti chceme Komisiu podporiť a povzbudiť, keď požadujeme, aby sa do každej úvahy o budúcnosti mestskej dopravy zaradila osobitná kapitola o logistike v mestách. Myslíme si, že v prípade zlyhania logistiky, ktorá je neviditeľná, keď správne funguje, by naši občania každodenne znášali dopravné zápchy. Preto si myslíme, že je čas, aby logistika zaujala v európskych diskusiách miesto, ktoré jej právom patrí.
podpredseda Komisie. - (FR) Vážený pán predsedajúci, dámy a páni, chcem osobitne poďakovať pani Ayala Senderovej za jej správu o logistike prepravy nákladov. Pani Ayala Senderovej chcem tiež povedať, že si spomínam na našu návštevu v Zaragoze, kde sme mali príležitosť vidieť prínosy všetkej práce, ktorá sa v súčasnosti na rozvoji logistiky v Európe vykonáva.
Táto práca nám dáva veľké nádeje vzhľadom na prístup, ktorý Komisia prijala vo svojom oznámení o logistike v roku 2006. Toto uznesenie je dôležitým krokom v spoločnom úsilí Parlamentu a Komisie o zlepšenie činností nákladnej dopravy v Európe.
Považujem ju za veľmi povzbudivú, pretože v priebehu niekoľkých týždňov budem predkladať akčný plán pre logistiku.
Pani Ayala Senderová presvedčivo uviedla najdôležitejšie problémy: hospodársky rozmer a účinnosť logistiky, ktoré sú kľúčovým prvkom konkurencieschopnosti našich hospodárstiev. Logistika uľahčuje pohyb výrobkov a umožňuje im prístup na vzdialenejšie trhy, čím pomáha zaistiť ich konkurencieschopnosť. Logistika sa teda stala dôležitým a dynamickým priemyslom, ktorý vytvára pracovné miesta a Európa má v tejto oblasti najúspešnejšie logistické spoločnosti. Logistika okrem toho zlepšuje ochranu životného prostredia. Ako povedala pani Ayala Senderová, logistika pomáha minimalizovať dopravné zápchy. Nákladná doprava a logistika teda musia čeliť výzvam na zníženie počtu dopravných nehôd a emisií škodlivín a hluku.
Práca, ktorú v oblasti logistiky treba vykonať, nespočíva v regulácii tohto rýchlo rastúceho sektora, ale v zabezpečení jeho udržateľnej budúcnosti, umožnením mobilizácie potenciálu efektívnosti, ktorý v rámci podnikania v preprave ešte stále existuje. Preto sme vlastne rozvinuli myšlienku komodality, efektívnej kombinácie rôznych druhov dopravy. V tejto súvislosti môžeme logistiku využívať na zladenie hospodárskych a environmentálnych cieľov.
Rozvoju logistiky však ešte stále bránia niektoré prekážky. Po prvé, novým riešeniam, najmä rozvoju informačných a komunikačných technológií stojí v ceste chýbajúca harmonizácia a spoločné pravidlá. Mohli by sme lepšie plánovať nákladnú dopravu, mohli by sme zlepšiť činnosť a bezpečnosť dopravných systémov, mali by sme zlepšiť monitorovanie tovaru a zabezpečiť, aby zákazníci mali potrebné informácie. Logistický reťazec musí pracovať ako logický celok aj v prípade účasti niekoľkých partnerov a niekoľkých druhov dopravy.
Po druhé, musíme klásť väčší dôraz na kvalitu nákladnej dopravy prostredníctvom ukazovateľov kvality služieb a zdieľaním osvedčených postupov. Znamená to zlepšenie odbornej prípravy zamestnancov a uznávanie ich zručností.
Po tretie, musíme riešiť problém obmedzení, prekážok nákladnej dopravy. Konzultovali sme s každým, kto pracuje v oblasti logistiky a dostali sme päťsto odpovedí, ktoré nám pomôžu pri príprave akčného plánu pre logistiku.
Správa pani Ayala Senderovej tiež správne poukazuje na zjednodušenie administratívnych postupov, potrebu investovania do infraštruktúry a problémy, ktoré logistika predstavuje v mestských oblastiach. Na všetky tieto otázky potrebujeme konkrétne odpovede.
Som rád, že Výbor pre dopravu a cestovný ruch pripisuje skutočnú dôležitosť akčnému plánu pre logistiku, ktorý predstavím v októbri. Plán by mal navrhnúť konkrétne opatrenia s jasnými cieľmi a konkrétnym časovým harmonogramom. Bude to jedna zo súboru iniciatív, medzi ktoré patria železničné siete s prioritou nákladnej dopravy, prístavná politika a dva dokumenty Komisie o námornom priestore bez hraníc a o morských diaľniciach Prijatie týchto opatrení bude dôležitým signálom a umožní nám určovať alternatívne druhy dopravy, ktoré sú efektívne, integrované a ekologické a samozrejme spĺňajú potreby používateľov. Akčný plán bude spojený s opatreniami na zvýšenie atraktívnosti železničnej, námornej a vnútrozemskej vodnej dopravy.
Komisia netvrdí, že bude sama schopná vyriešiť problémy nákladnej dopravy, ktorým čelí Európa, ale zároveň správa pani Ayala Senderovej posiela členským štátom správu, ktorá ich nabáda na rozvoj vlastných logistických iniciatív v úzkej spolupráci s Európskou úniou, najmä na investovanie do infraštruktúr. Úspešní budeme iba vtedy, ak členské štáty a Európska únia budú konať spoločne.
Logistika je veľký problém. Prácou na logistike dosiahneme prechod na iné druhy dopravy, ktorý chceme v rámci boja proti globálnemu otepľovaniu dosiahnuť. Podľa môjho názoru cesta k udržateľnej európskej mobilite, t.j. zlučiteľnej s našimi environmentálnymi požiadavkami v prospech hospodárstva a európskych občanov vedie cez dobrú logistiku a dobré dopravné infraštruktúry.
Chcem úprimne poďakovať pani Ayala Senderovej za jej príspevok k rozvoju logistiky, ktorá je kľúčom k rozvoju udržateľnej dopravy.
Ďalším bodom je otázka na ústne zodpovedanie o budovaní jednotného európskeho neba prostredníctvom funkčných blokov vzdušného priestoru v konečnom znení), ktorú predložil pán Paolo Costa v mene Výboru pre dopravu a cestovný ruch Komisii - B6-0135/2007).
autor. - (FR) Vážený pán predsedajúci, najprv musím dať Cézarovi, čo je Cézarove, alebo inému Talianovi, pánovi Paolo Costaovi, ktorý je skutočným autorom tejto písomnej otázky a požiadal ma, aby som ho zastúpil a predložil vám ju v jeho neprítomnosti.
Je to otázka pre Komisiu na ústne zodpovedanie s rozpravou o vytvorení jednotného európskeho neba prostredníctvom funkčných blokov vzdušného priestoru, inými slovami, zámery Komisie vzhľadom na realizáciu alebo doterajší pokrok pri uplatňovaní balíka textov "jednotné nebo", ktorý bol podrobený zmierovaciemu konaniu v decembri v roku 2003.
Jeden z textov ustanovuje vytvorenie funkčných blokov vzdušného priestoru, inými slovami letových trás v rôznych výškach vzdušného priestoru s cieľom optimalizovať spotrebu, obmedziť skleníkové plyny a podľa možnosti znížiť preťaženie najrušnejších letísk, nezabúdajúc pritom na možnosť zníženia nákladov na leteckú dopravu. Je to mimoriadne citlivá otázka, s výhradami zo strany členských štátov, ktoré vždy znovu zdôrazňovali suverenitu svojho vzdušného priestoru. Platí to najmä o členských štátoch a jeden prípad poznám jasne, svoju vlastnú krajinu, ktorá má veľké vojenské sily a vojenské bloky vzdušného priestoru vyhradené v podstate diskrétnym spôsobom.
Pán Costa je znepokojený, ako sme sa mohli obávať, že sa podľa jeho názoru v prípade jedného zo štyroch textov o jednotnom nebi, ktorý sa vzťahuje na vytvorenie blokov vzdušného priestoru, neurobil žiadny pokrok a stretol sa so silným odporom zo strany členských štátov. Pán Costa preto dáva Komisii túto otázku. Komisia práve vypracovala oznámenie, v ktorom poukazuje na to, že náklady vzniknuté z neschopnosti vytvoriť jednotné európske nebo prostredníctvom funkčných blokov vzdušného priestoru sú asi 1 miliarda EUR. Pán Costa položil prvú otázku: Je Komisia spokojná s touto situáciou a domnieva sa, že zavádzanie nariadenia (ES) č. 551/2004 o organizácii vzdušného priestoru prebieha uspokojivo? Ako si Komisia vysvetľuje skutočnosť, že od nadobudnutia účinnosti nariadenia nezačali pôsobiť žiadne nové funkčné bloky vzdušného priestoru?
Článok 10 nariadenia ustanovuje rozšírenie organizácie vzdušného priestoru o spodný vzdušný priestor a žiada Komisiu, aby stanovila ďalšie kroky, ktoré môžu byť nevyhnutné "na základe dosiahnutého pokroku". Aké zmeny existujúcej legislatívy sú teda podľa názoru Komisie potrebné? A nakoniec, súhlasí Komisia s tým, že s predložením príslušného návrhu netreba čakať až do konca roka 2008?
Pán Costa sa na záver pýta (otázka na ústne zodpovedanie obsahuje totiž viac než jednu otázku), čí Komisia s tým, že prístup "zdola nahor", pri ktorom je iniciatíva na vytvorenie funkčných blokov vzdušného priestoru prenechaná členským štátom, zlyhal a že teraz je potrebný nový, iniciatívnejší prístup zo strany EÚ?
Myslím si a dúfam, že som otázku položil v rovnakom duchu, ako by ju Komisii položil pán Costa.
podpredseda Komisie. - (FR) Vážený pán Savary, ďakujem Vám a prostredníctvom Vás pánovi Costaovi, pretože si myslím, že táto otázka je veľmi dobrá a upozorňuje na reálny problém.
Zámerom reformy v marci 2004 bolo, aby sa letecká doprava neorganizovala podľa štátnych hraníc, ale v súlade s prevádzkovými požiadavkami. Umožnilo by to skrátiť lety a zabrániť zbytočnému oblietaniu. Odpoviem na všetky otázky.
Prvá sa týka nákladov na riadenie letovej prevádzky a dopadov na jednotné európske nebo. Vy a pán Costa ste práve uviedli základný údaj 1 miliarda EUR, ak sa nevytvorí jednotné európske nebo a ja môžem doplniť, že podľa organizácie Eurocontrol sú potenciálne úspory ešte vyššie, pretože by sa mohli usporiť 3 miliardy EUR. Navyše znížením nákladov leteckých spoločností by sa prostredníctvom zlepšenej účinnosti leteckých služieb dosiahla úspora dve miliardy.
Je pravda, ako hovorí pán Savary, že vytváranie jednotného európskeho neba nepokračuje dostatočne rýchlo vzhľadom na dôležitosť týchto cieľov: konkurencieschopnosť, trvalo udržateľný rozvoj, boj proti klimatickým zmenám a zvýšenie bezpečnosti vo vzduchu. Mali by sme tu preto stáť so založenými rukami a nerobiť nič? Nie. Prijatie základných pravidiel o jednotnom nebi dalo Spoločenstvu po prvýkrát v tejto oblasti skutočné právomoci. V rámci reformy z roku 2004 sa uskutočnilo: oddelenie regulácie a poskytovania služieb, certifikácia poskytovateľov v súlade s európskymi pravidlami, licencie dispečerov leteckej dopravy a rad technických opatrení prijatých prostredníctvom komitológie. Napokon, spustil sa priemyselný projekt SESAR, reálny doplnok jednotného neba.
Je však potrebné, aby sme postupovali rýchlejšie. Komisia musí urobiť inventúru toho, čo sa urobilo. Aby som sa vrátil k decembru 2006, konzultoval som so skupinou odborníkov na vysokej úrovni, ktorí mi v júli predložili správu o nevyhnutných reformách. Komisia predloží na jeseň tohto roku oznámenie, ktoré bude vychádzať z tejto správy.
Druhá otázka sa vzťahuje na funkčné bloky vzdušného priestoru. Je pravda, že v reforme v roku 2004 sa Rada rozhodla pre prístup zdola nahor, pri ktorom kroky na vytvorenie týchto blokov podnikajú vlády jednotlivých členských štátov. Úprimne povedané, nebol to celkom vyhovujúci prístup, pretože obmedzoval možnosti Komisie a inštitúcií Spoločenstva zabezpečiť, aby sa bloky skutočne vytvorili a aby sa práca na miestnej úrovni nespomalila. Ďalšou časťou problému je, že sa kládol nedostatočný dôraz na zlepšenie hospodárskej účinnosti poskytovaných služieb. V prvej polovici roku 2008 chceme skúsiť zaviesť prístup založený na výkone. Ten by stanovil poskytovateľom služieb konkrétne výkonnostné ciele a zabezpečil stimuly a intervenčné mechanizmy v prípade neplnenia. Myslím si, že prístup založený na výkone urýchli vytvorenie funkčných blokov, pretože tieto budú nevyhnutné na dosiahnutie výkonnostných cieľov. Pracujeme na myšlienke orgánu na posudzovanie výkonnosti a koordinátora zodpovedného za rýchlejší vývoj projektov. Osobne si myslím, že podobný koordinátor, ako máme pre transeurópske siete, by bol na urýchlenie vytvárania týchto, pre nás potrebných funkčných blokov, veľmi užitočný.
Samozrejme, že na urýchlenie vytvárania a účinnosti funkčných blokov nebudeme čakať až do roku 2009. Dúfam, že iniciatívu vám predložím v polovici roku 2008. Panuje rovnaký názor, že tieto bloky môžu byť účinné iba ak sa horný a spodný vzdušný priestor budú považovať za nedeliteľné.
Napokon, štvrtá otázka, prístup členských štátov zdola nahor, ktorý, čo musíme pripustiť, bol po niektorých stránkach neúspechom. Mali by sme v tomto prípade prijať presne opačný prístup? Nie som si istý. Myslím si, že sa predsa len musíme snažiť o prístup zdola nahor a vyťažiť z neho maximum, aby sme však vytvorili jednotný vzdušný priestor, musíme prejsť do druhej etapy založenej na výkonnosti, na mechanizme. Musíme aktívne spolupracovať s členskými štátmi, aby sme podporili politické záväzky a uplatňovali tlak zhora na vytvorenie funkčných blokov vzdušného priestoru.
Preto bola táto otázka taká vítaná. Umožnila mi vysvetliť naše hlavné plánované iniciatívy. Tieto iniciatívy sú v súlade s veľmi výstižnými poznámkami, ktoré predniesol pán Savary.
v mene skupiny PPE-DE. - (DE) Vážený pán predsedajúci, pán podpredseda Komisie, nemáme vôbec žiadne problémy s tým, čo ste dosiahli vzhľadom na zlepšenie efektívnosti vo vzdušnom priestore, vaša odpoveď však bola celkom jasná. Táto odpoveď bola v tom zmysle, že členské štáty si neurobili domácu úlohu. Členské štáty nesplnili povinnosť urýchlene vytvoriť funkčné bloky vzdušného priestoru, ktorá existuje od roku 2004. Na jednej strane to vyúsťuje do spomínaných nákladov vo výške 3 miliárd EUR a na druhej strane to vedie tiež k znečisťovaniu životného prostredia.
Teraz diskutujeme o zavedení obchodovania s emisnými kvótami v leteckej doprave, pričom hovoríme asi o 3 % emisií z leteckej dopravy. Ak by sme mali rozumné, rýchle a efektívne riadenie leteckej dopravy, mohli by sme znížiť spotrebu paliva až o 12 %, čo by podstatne znížilo emisie CO2. Ste džentlmen, pán podpredseda, ale poďme k podstate veci: členské štáty si nerobia domáce úlohy. Preto my všetci, vy ako Komisia a my ako Parlament, musíme členským štátom povedať: zostanete po škole! Musíte rýchlo dobehnúť, čo ste zameškali. To však možno nebude stačiť.
Musíme im tiež pohroziť zmenou prístupu zdola nahor na prístup zdola nadol. Ak členské štáty nie sú schopné urobiť pokrok v naozaj životne dôležitej otázke leteckej bezpečnosti, efektívnosti, vplyvu leteckej dopravy na klímu, potom očakávame, že Komisia v roku 2008 predloží správu, v ktorej sa bude hovoriť nielen o tom, že členské štáty sa v súvislosti s vytváraním blokov vzdušného priestoru zlepšujú, ale členským štátom aj pohrozí. Môžete sa spoľahnúť na našu pomoc. Vtedy budeme musieť systém zmeniť a vytvoriť bloky vzdušného priestoru na európskej úrovni. To je palica, ktorú potrebujeme, aby sme členské štáty presvedčili, že majú rýchlo vytvoriť efektívne funkčné bloky vzdušného priestoru. Viem, aké je to ťažké, ale milé slová nám nepomôžu. Musíme začať pomaly vyťahovať veľkú palicu.
v mene skupiny PSE. - Pán predsedajúci, som tak dlho v tomto Parlamente, že si spomínam na udalosť, keď komisár de Palacio po prvýkrát navrhol jednotný európsky vzdušný priestor a do slovníka EÚ po prvýkrát vstúpil pojem "funkčné bloky vzdušného priestoru". Takže, po bolestivom pôrode sa v roku 2004 urobil pokrok prostredníctvom nariadenia, ktorým sa uzákonili tieto bloky vzdušného priestoru, ale musím povedať, že odvtedy bol pokrok bolestne pomalý, najmä v súvislosti s rozsahom týchto blokov vzdušného priestoru a konkrétne pokiaľ ide o spodný vzdušný priestor.
Uvedomujem si, pán komisár, že zámerom Komisie bolo pracovať s členskými štátmi a niet pochýb, že niektoré členské štáty sa ukázali ako menej ochotné presadzovať túto politiku tempom, aké by sme si želali, alebo vlastne predpokladali, ale teraz je isto ten správny čas nájsť plynový pedál a na to, aby Komisia čo najskôr predložila smernicu.
Od roku 2004 neboli vytvorené žiadne nové bloky vzdušného priestoru a ako sme počuli od predchádzajúcich rečníkov, náklady, v prípade, že sa nám nepodarí vytvoriť jednotný európsky vzdušný priestor, sa odhadujú na 1 miliardu EUR. Okrem toho súčasná legislatíva si vyžaduje aktualizáciu a cestujúca verejnosť v každodennej praxi stále čelí meškaniam leteckej dopravy kvôli staromódnym postojom členských štátov, čo vyzerá ako nečinnosť Komisie.
Dochádza trpezlivosť a je potrebné okamžite konať. Nekonať nepredstavuje jednu z možností a to je dôvod, prečo moja skupina bude podporovať ústnu otázku, ktorú Parlamentu predložil pán Costa v mene Výboru pre dopravu a cestovný ruch. Komisár, my všetci starneme a radi by sme videli jednotný európsky vzdušný priestor počas nášho života.
v mene skupiny UEN. - (GA) Vážený pán predsedajúci, chcem sa spýtať, či sa dá predpokladať, že táto politika liberalizácie letectva nejakým spôsobom pomôže určitým regiónom alebo regionálnym letiskám. Napríklad sa pozrime na to, čo sa deje v mojom volebnom obvode v západnom Írsku na letisku Shannon. Rozhodnutie spoločnosti Aer Lingus zastaviť lety do Londýna nepriaznivo ovplyvnilo región, najmä hospodársky. Je to úplne v protiklade s politikou írskej vlády. Pokiaľ ide o európske regióny, podľa mňa táto sloboda v oblasti letectva pomôže rozvoju silných oblastí, ale tie oblasti, ktoré také silné nie sú, oslabí. Preto žiadam Komisiu, aby sa zaoberala prípadmi ako je napríklad letisko Shannon a zvážila, ako sa dá v takýchto oblastiach táto politika uskutočňovať zároveň s politikou regionálneho rozvoja.
v mene skupiny (GUE/NGL). - Vážený pán predsedajúci, vážení prítomní, projekt "jednotný európsky vzdušný priestor" je potvrdením mojich osobných skúseností pilota, že práve letectvo je ukážkovým príkladom odvetvia, ktoré si vyžaduje nadnárodnú spoluprácu bez ohľadu na hranice štátov.
Práve preto, vzhľadom na potrebu zabezpečiť maximálnu bezpečnosť leteckej prevádzky, jej čo najefektívnejšieho fungovania s minimálnym meškaním letov podporujeme vytváranie funkčných blokov a napokon aj jednotného európskeho vzdušného priestoru. Nezabúdajme však pritom na to, že rovnako ako nákladná fragmentácia, stojí niečo aj defragmentácia. A pretože ide o zložitý systém, som v záujme zachovania nadväznosti za postupné vytváranie jednotného systému riadenia prevádzky v spoločnom vzdušnom priestore.
Okrem toho zjednocovanie európskeho vzdušného priestoru, v ktorom dnes funguje 27 vnútroštátnych riadiacich systémov, ohrozuje počet pracovných miest dispečerov a ďalších špecialistov. Podľa mojich informácií prebieha o týchto otázkach pomerne úspešne dlhodobý sociálny dialóg a preto je podľa mňa potrebné zdanlivo protichodné cesty spojiť. V záujme toho, aby sme lietali bezpečnejšie, efektívnejšie, s čo najmenším meškaním letov a pri čo najväčšej eliminácii nebezpečenstva mimoriadnych leteckých udalostí. Nejde pritom o nič menšie ako o životy ľudí, jednak tých, ktorí lietajú a na druhej strane o životné osudy tých, ktorí sa o letovú prevádzku starajú.
v mene skupiny IND/DEM. - Pán predsedajúci, som znepokojená návrhom na urýchlenie procesu vytvárania otvoreného vzdušného priestoru. Vyzerá to tak, že sa vôbec neuznávajú problémy, s ktorými sa otvorený vzdušný priestor stretol na regionálnych letiskách Európy už vo svojom prípravnom štádiu. Pri vytváraní jednotného európskeho vzdušného priestoru sa nám objavia dve významné letiská - určite Heathrow a buď Frankfurt alebo Charles de Gaulle - obklopené sieťou menších letísk.
Obchodovanie s ľuďmi na účely vykorisťovateľskej nútenej práce bolo za posledné roky v EÚ na vzostupe. Obete, či už sú to európski občania alebo imigranti, sú obeťou nových foriem otroctva. Aké opatrenia zamýšľa Komisia prijať na ukončenie tohto fenoménu? Aké opatrenia prijme Komisia na riešenie tohto problému, vzhľadom na to, že takéto obchodovanie uľahčuje neschopnosť členských štátov zabezpečiť, aby zamestnávatelia dodržiavali právne predpisy o práci a právach pracujúcich?
podpredseda Komisie. - Pani predsedajúca, nútená práca a obchodovanie s ľuďmi na účely pracovného vykorisťovania sú hrubým porušovaním základných práv a sme plne odhodlaní takýmto zločinom zabrániť a bojovať proti nim.
Podľa odhadov medzinárodných organizácií práce v roku 2005 bolo na celom svete 12,3 milióna ľudí v nútenej práci. Asi pätina z toho boli osoby, s ktorými sa obchoduje.
Obchodovanie s ľuďmi na účely pracovného vykorisťovania je väčšinou odvetvím organizovaného zločinu a odhaduje sa, že ročne prináša 12 miliárd dolárov. Vieme tiež, že obchodovanie s ľuďmi je stále zločinom s nízkym rizikom.
Európska stratégia sa zameriava na jeho zmenu z nízko rizikového a vysokoziskového na vysokorizikový a nízko ziskový. Je potrebná integrovaná stratégia proti obchodovaniu s ľuďmi na účely pracovného vykorisťovania, ktorá zahŕňa prevenciu, trestné stíhanie, ochranu a pomoc obetiam.
Komisia bude zohrávať úlohu sprostredkovateľa pre vytvorenie siete všetkých zúčastnených strán a inštitúcií zapojených do preventívnej stratégie. Predovšetkým služieb inšpekcie práce, organizácií zamestnávateľov, odborových zväzov.
V súvislosti s prevenciou je hlavným cieľom zabezpečenie rešpektovania pracovnoprávnych predpisov na všetkých pracoviskách a tým aj boj proti nelegálnej práci, najmä v odvetviach vystavených väčšiemu riziku nelegálnej práce vrátane poľnohospodárstva, stavebníctva, spracovania potravín a domácich prác.
Podieľam sa tiež na vypracovaní nových právnych predpisov o boji proti obchodovaniu s ľuďmi a pracovnému vykorisťovaniu migrantov. Príkladom je nedávny návrh smernice, ktorou sa stanovujú sankcie proti zamestnávateľom nelegálnych prisťahovalcov z tretích krajín. Tento návrh sa zameriava na účinnejší boj proti vykorisťovaniu migrantov pomocou odstrašujúcich administratívnych sankcií a v najvážnejších prípadoch vrátane obchodovania s ľuďmi a v prípade zistenia zvlášť vykorisťovateľských pracovných podmienok prostredníctvom trestných sankcií.
Má sa zvýšiť efektívnosť vyšetrovania a stíhania. Príslušníci orgánov činných v trestnom konaní majú plne uplatňovať právne predpisy proti obchodovaniu s ľuďmi v oblasti pracovného vykorisťovania vrátane právnych predpisov, ktoré sú v súlade s rámcovým rozhodnutím o obchodovaní s ľuďmi a smernicou o povoleniach na pobyt pre obete obchodovania s ľuďmi.
Ako ukazujú osvedčené národné postupy, opatrenia na poskytovanie pomoci osobám, s ktorými sa obchoduje, sú rozhodujúce pri ochrane ich základných práv a súčasne podporujú úspešné stíhanie. Poskytovanie pomoci, povolenie na pobyt a podpora pri hľadaní alternatívnej práce a života zabezpečí spoluprácu osôb, s ktorými sa obchoduje, pri trestných konaniach a uľahčia potrestanie páchateľov.
Na záver, pri príležitosti 18. októbra, prvého dňa proti obchodovaniu s ľuďmi Komisia vypracuje spoločne s členskými štátmi na základe úzkej spolupráce medzi orgánmi činnými v trestnom konaní, prokuratúrami a mimovládnymi organizáciami a ďalšími poskytovateľmi služieb odporúčania pre členské štáty o identifikácii a podpore obetí, predovšetkým najohrozenejších kategórií, ako sú deti.
(RO) Vážená pani predsedajúca, dovoľte mi prosím poďakovať za odpoveď pánovi komisárovi Frattinimu. Odvtedy, ako som pánovi komisárovi položila otázku, sme sa stretli a diskutovali sme o aspektoch obchodovania s ľuďmi. Veľmi si cením zapojenie Európskej komisie a samotného pána komisára do boja proti tomuto javu a som rada, že 18. októbra spustí Európska komisia skutočné opatrenia na zastavenie tohto javu vrátane tých, ktoré spomínal pán komisár, t.j. zavedenie trestných sankcií za vážne prípady obchodovania s ľuďmi.
Chcem sa spýtať, či má pán komisár v úmysle v mene Európskej komisie požiadať o mandát od Rady na podpísanie, v mene Európskych spoločenstiev, Dohovoru Rady Európy o boji proti obchodovaniu s ľuďmi, veľmi účinného právneho nástroja na boj proti obchodovaniu s ľuďmi.
podpredseda Komisie. - (IT) Vážená pani predsedajúca, dámy a páni, odpoveď je samozrejme áno. My všetci a ja osobne sme povinní zabezpečiť, aby Európa bola aktívnym účastníkom a protagonistom všetkých medzinárodných nástrojov.
Čo sa týka nástroja, na ktorý sa pýtate, ako aj ďalších konkrétnych iniciatív, Komisia, vážené dámy a páni, nepochybne nemôže robiť všetko sama. Chcem navrhnúť smernicu o trestnom stíhaní šmelinárov, alebo skôr obchodníkov s otrokmi, ktorí využívajú a zneužívajú obete obchodovania s ľuďmi, tieto nástroje však budú málo účinné, pokiaľ nám nedajú svoj súhlas členské štáty a pokiaľ nás nebudú podporovať siete malých, veľkých a stredných podnikov v Európe. Preto apelujem, aby sme pracovali spoločne.
(DE) Na budúci rok sa budú v Rakúsku a vo Švajčiarsku konať majstrovstvá Európy vo futbale EURO 2008. Obchodníci s ľuďmi a obchodníci so ženami sú už na ne pripravení. Je pripravená aj Komisia?
podpredseda Komisie. - Táto otázka je veľmi dôležitá. Celkom dobrú skúsenosť sme mali v roku 2006 počas Svetového pohára vo futbale v Nemecku. Pracovali sme spoločne vo veľmi úzkej spolupráci so všetkými členskými štátmi, policajnými orgánmi a nemeckými orgánmi. V priebehu tohto časového obdobia sme dokázali zabrániť, aby sa 3 000 alebo 4 000 mladých ľudí stalo obeťami obchodovania s ľuďmi. Sme pripravení to zopakovať.
Pripravujeme správu o veľmi dôležitých výsledkoch európskej spolupráce, ktorá bude zverejnená za veľmi krátky čas. Možno viete, že najmenej 12 členských štátov spolupracovalo pri prijímaní opatrení na znemožnenie prechodu cez hranice a hraničnú kontrolu podozrivých ľudí, ktorí sa pokúšajú nelegálne prevážať mladé obete tohto obchodovania s ľuďmi. V spolupráci s Nemeckom, Rakúskom a Švajčiarskom, kde budú majstrovstvá v budúcom roku, sme pripravení urobiť to isté. Nemecko odviedlo veľmi dobrú prácu.
(LT) Nútené zamestnávanie ľudí, pri ktorom sú ľudia zbavení slobody pohybu a akejkoľvek aktivity, pričom podobne ako vo väzení nemôžu pracovné miesto opustiť, je veľmi starým javom. Vieme o tom z médií a z rôznych prieskumov. Má Komisia nejaké všeobecné, štatistické informácie o krajinách, v ktorých sa tento jav vyskytuje a nemyslíte si, že to je záležitosť trestného práva? Členský štát nemá právo upustiť od potrestania páchateľov, ktorí druhých zbavujú slobody.
podpredseda Komisie. - (IT) Vážená pani predsedajúca, dámy a páni, určite si uvedomujeme veľmi znepokojivý vývoj. Sme si tiež vedomí, že niektoré členské štáty zintenzívňujú svoju spoluprácu pri prevencii a represii. Spôsob, akým sú tieto trestné činy definované je však problém, ktorý je podľa môjho názoru celoeurópsky.
Keď sú ľudia nútení pracovať v neľudských podmienkach, sú držaní ako rukojemníci, nemôžeme potrestať zodpovedných iba podľa nariadení, ktoré platia pre ilegálnu prácu, pretože na takéto trestné činy sa treba pozerať aj ako na zotročovanie ľudí. Iba takýmto spôsobom môžeme situáciu zlepšiť. Aby som uviedol príklad: iba ak definujeme takéto zločiny ako závažné, čo si myslím zaslúžia, potom budeme môcť využívať európsky zatykač.
Je to iba príklad, ale ako viete, európsky zatykač sa vzťahuje na určitú kategóriu trestných činov, iba na závažné trestné činy a ukazuje, že členské štáty, na ktoré apelujem, sú ochotné sprísniť svoje národné trestné právo tak, aby sa takéto trestné činy mohli konečne definovať, ako sa to už stalo v niektorých členských štátoch, ako skutočne závažné trestné činy a umožniť, aby konečne fungovali nástroje európskej spolupráce, ktoré sme vytvorili. Toto je nevyhnutná podmienka.
Stratégia EÚ na podporu členských štátov pri znižovaní rozsahu škôd súvisiacich s požívaním alkoholu (rozprava)
Ďalším bodom je správa pána Alessandro Foglietta v mene Výboru pre životné prostredie, verejné zdravie a bezpečnosť potravín, o stratégii EÚ na podporu členských štátov pri znižovaní rozsahu škôd súvisiacich s požívaním alkoholu.
spravodajca. - (IT) Vážený pán predsedajúci, dámy a páni, je veľmi uspokojujúce vidieť vyvrcholenie a ukončenie tejto dôležitej správy. Chcem čo najsrdečnejšie poďakovať kolegom, tieňovým spravodajcom, skupinám a úradníkom, ktorý umožnili tento výsledok.
Zníženie škodlivého požívania alkoholu sa v posledných rokoch stalo jednou z priorít zdravotnej a sociálnej politiky na celom svete a svoju úlohu tu zohráva aj Európska únia. Európska komisia nám poskytla text, ktorý obsahoval veľa podnetov na zamyslenie, z ktorých sme sa pokúsili vychádzať a doplniť ich.
Preskúmanie rozsahu škôd spôsobených zneužívaním alkoholu dáva veľmi neradostný a znepokojujúci obraz: veľmi vysoká úmrtnosť mladých ľudí, najmä v dôsledku dopravných nehôd, týranie v rámci rodiny, rastúci počet prípadov fetálneho alkoholového syndrómu, stále viac rozšírenejšie ochorenie pečene a závislosť od alkoholu aj medzi mladými ľuďmi a vo všetkých členských štátoch. Náklady na liečenie dosahujú v Európe 17 miliárd EUR, zároveň s 5 miliardami EUR vynaloženými na liečenie a prevenciu.
Treba zdôrazniť, že problémom je zneužívanie alkoholu; požívanie alkoholu sa nemôže démonizovať samé osebe, pretože je súčasťou kultúry, histórie a tradícií mnohých členských štátov a kvalita niektorých alkoholických výrobkov z nich v mnohých prípadoch robí drahokam v korune krajín výrobcov. Nesmie sa zabúdať ani na aspekt zamestnanosti. Odhaduje sa, že výroba a spracovanie alkoholu zabezpečuje v Európe pracovné miesta pre viac ako milión ľudí.
Európska komisia, ktorej ďakujem, uviedla oznámenie, ktoré sa zameriava na niekoľko priorít, na ktoré sme nadviazali, pričom sme sa pokúsili rozšíriť ich rozsah prostredníctvom rôznych kľúčových bodov: podrobné preskúmanie problému požívania mladými ľuďmi, komplexné poskytovanie informácií, pomoc a prevencia, lepšie informačné kampane na oboznámenie spoločnosti s rizikami, ktorým sa vystavuje pri nezodpovednej konzumácii alkoholu, preskúmanie problémov násilia, najmä domáceho, spojeného s požívaním alkoholu.
Opatrenia proti škodám vyplývajúcim zo zneužívania alkoholu zahŕňajú najmä: kampane na zlepšenie informovanosti a výchovno-vzdelávacie kampane v školách určené aj rodičom, zabezpečenie väčšej dostupnosti verejnej dopravy ako alternatívy súkromnej dopravy pre ľudí, ktorí odchádzajú z nočných podnikov a podporenie iniciatívy jednotlivých štátov zameranej na zásadu "nepi keď šoféruješ", európska cena za najlepšiu informačnú kampaň v školách, finančná podpora na podporenie šírenia nástrojov, ktoré umožňujú ľuďom monitorovať si obsah alkoholu v krvi sami a prísne kroky proti nápojom s nižším obsahom alkoholu.
Ďalším z inovačných bodov správy, ktorý Komisia uvítala, je myšlienka používať jednoduché dotazníky na šírenie zodpovedného a informovaného prístupu k požívaniu alkoholu. Všeobecní lekári, prostredníctvom denného a priameho vzťahu, ktorý majú s pacientmi, môžu byť cenným prostriedkom na identifikáciu problémov súvisiacich s alkoholom ešte predtým, než si ich uvedomia samotní pacienti: túto individuálnu činnosť by mohol dopĺňať jednoduchý dotazník známy ako audit, ktorý sa už skúša v niektorých európskych mestách.
Ďalšie opatrenia zahŕňajú najmä podporu opatrení na zníženie dopravných nehôd spôsobených zneužívaním alkoholu, napríklad zvýšením počtu kontrol zameraných na vodičov jazdiacich pod vplyvom alkoholu, šírenie testov, ktoré umožňujú ľuďom, aby si sami monitorovali obsah alkoholu v krvi, poskytovanie stimulov na programy "predurčený vodič", zníženie povoleného obsahu alkoholu v krvi a zavedenie tvrdších trestov pre vodičov jazdiacich pod vplyvom alkoholu.
Správa navrhuje, a zdá sa, že tu má podporu všetkých skupín v Európskom parlamente, maximálny obsah alkoholu v krvi pre nových vodičov čo najbližšie k nulovej hodnote, s cieľom zabezpečiť konkrétny základ pre stratégiu, ktorá presahuje jednoduché stanovenie zásady a opatrnosť ktorú Komisia v tomto texte ukazuje, hoci mnohé opatrenia, ktoré by sa mohli prijať proti zneužívaniu alkoholu, najmä opatrenia v oblasti zdravia a bezpečnosti, patria do kompetencie jednotlivých štátov.
Európska únia sa môže snažiť prijatie týchto opatrení podnecovať, ponúkať stimuly, podporovať a navrhovať. Jednou z otázok, pri ktorej nedošlo k zhode, bola nepochybne otázka označovania, s cieľom upozorniť na riziká a nebezpečenstvá nadmernej konzumácie alkoholu. Osobne mám pocit, že by som mal požiadať Komisiu o podrobnú štúdiu, na základe ktorej by sa dali vypracovať rôzne systémy informovania a oznamovania vrátane označovania.
Parlamentom zmenená a doplnená stratégia by mohla byť významným prínosom presahujúcim národné politiky, najmä preto, lebo by umožnila nasmerovať prácu členských štátov na spoločné ciele.
V texte správy som sa predovšetkým snažil riešiť túto otázku vyváženým a rozumným spôsobom, vyhýbať sa akejkoľvek démonizácii miernej konzumácie alkoholu s cieľom zohľadniť stáročnú tradíciu zodpovedného požívania alkoholu a pokúsil som sa navrhnúť opatrenia, ktoré by mohli zamedziť problémom, ktoré sú teraz v Európe a na celom svete žiaľ také časté. Chcem poďakovať všetkým za ich podporu a spoluprácu.
člen Komisie. - Pán predsedajúci, chcel by som začať poďakovaním spravodajcovi za vynikajúcu prácu a veľmi dobrú správu a tiež ostatným členom výboru, ktorí ho podporovali a pracovali s ním na vytvorení takej zaujímavej, užitočnej a pozitívnej správy.
Nechcem opakovať veľa z toho, čo bolo zahrnuté v oznámení alebo v správe a začnem tým, že poviem, že som veľmi šťastný, že vzájomne vidíme, ako môžeme riešiť a zaoberať sa takým ťažkým a dôležitým problémom. Poznáme štatistiku, ktorá je znepokojujúca. V Európskej únii zomiera takmer 200 000 ľudí ročne na choroby súvisiace s nadmerným požívaním alkoholu. V Európskej únii máme 43 - 45 miliónov ľudí, ktorí nadmerne požívajú alkohol, čo predstavuje 70,4 % ľudí so zlým zdravotným stavom a predčasných úmrtí a je to jedna z najväčších príčin úmrtí mladých ľudí. Štatistiky sú teda znepokojujúce, ale hneď na začiatku musíme zdôrazniť, že sa nezaoberáme alkoholom ako výrobkom: tieto problémy spôsobuje nadmerné požívanie a zneužívanie alkoholu. Niekedy je ťažšie vychovať a naučiť ľudí ako konzumovať alkohol, výrobok, ktorý tu je už storočia, striedmym a zodpovednejším spôsobom, pretože problémy spôsobuje jeho nadmerné požívanie alebo zneužívanie.
Som veľmi šťastný, že Parlament v tejto súvislosti súhlasí s potrebou európskej stratégie a európskej činnosti . Je pravda, ako sa uvádza v článku 152, že musíme dopĺňať politiku členských štátov, ale to neznamená, že nerobíme nič. Naopak, sme tu na to, aby sme podporovali, dopĺňali a posilňovali opatrenia prijímané členskými štátmi. Je tiež pravda, že v členských štátoch máme rozdielne kultúry a rôzne tradície, ale žiaľ, teraz vidíme, že problémy, ktoré až donedávna existovali iba v niektorých členských štátoch, sa šíria po celej Európskej únii. Žiaľ, zlé zvyky cestujú rýchlo a veľmi ľahko si ich ľudia, najmä mladí, osvojujú.
Predtým, než bude príliš neskoro je tu možnosť výmeny osvedčených postupov v rámci spolupráce a spoločnej práce. Môžeme prijať opatrenia predtým, než sa nám problém vymkne z rúk a toto jeden z najdôležitejších aspektov tejto stratégie.
Mali by sme sa zamerať na mladých ľudí. Hlavným problémom týkajúcim sa mladých ľudí sú teraz večierky s cieľom opíjania sa, ale tiež jazda pod vplyvom alkoholu, ktorá je jednou z najvýznamnejších príčin úmrtí mladých ľudí.
Zároveň je nanajvýš dôležité zamerať sa na priority a som rád, že správa sa zhoduje s Komisiu v otázke hlavných priorít, ktoré, ako som uviedol, sa týkajú najmä mladých ľudí, ale tiež tehotných žien. V Európskej únii, žiaľ pretrváva problém, že stále existujú deti, ktoré sa narodili s problémami v dôsledku konzumácie alkoholu počas tehotenstva. Človek by očakával, že dnes, pri najvyššej úrovni vzdelania v Európskej únii, by sa to nemalo stávať, ale žiaľ stáva sa.
S veľkým záujmom som si všimol zmienku v tejto správe o probléme medzi staršími ľuďmi. Pri najbližších opatreniach sa to vezme do úvahy, pretože vidím, že to môže byť tiež vážny sociálny a zdravotný problém.
Európska únia ako celok bude pracovať na dvoch úrovniach. Po prvé, je tu Výbor pre politiku a činnosť členských štátov, v ktorom sú zastúpené členské štáty a tento bude koordinovať vnútroštátne politiky v oblasti alkoholu a rozvíjať ďalšie politiky, najmä tie, ktoré sú uvedené v oznámení.
Zároveň však máme tiež Európske fórum pre problematiku alkoholu a zdravia, na ktorom sa podieľajú všetky zúčastnené strany a tu vypracujeme konkrétne opatrenia na príslušných úrovniach. Nebude to však iba debatný krúžok, ani "talkshow". Práve naopak, požadujeme pevné záväzky, ktoré budú musieť nielen poskytovať konkrétne výsledky, ale budú sa musieť tiež zverejňovať a starostlivo monitorovať a výsledky tohto monitorovania sa budú tiež zverejňovať. Sme optimistickí v tom, že to dokáže vyriešiť niektoré komplikované problémy, napríklad zodpovedný marketing, zodpovednú reklamu - ako sa uvádzajú v správe - a súčasne ďalšie aspekty, ako napríklad zodpovedné podávanie alkoholických nápojov, pretože zodpovední sú nielen výrobcovia, ale aj obchodníci a zameriame sa aj na nich.
Väčšina problémov, na ktoré upozorňuje správa, potvrdzuje orientácie politiky stanovené v stratégii uvedenej v oznámení Komisie. Niektoré body sa usilujú o ďalšie rozvinutie tejto stratégie a samozrejme, že im budem venovať veľkú pozornosť; ďalšie body, ako napríklad označovanie a zdanenie, prekračujú rámec odporúčaní uvedených v oznámení Komisie. Budeme uvažovať aj o týchto záležitostiach.
Pokiaľ ide o varovné označenia alkoholických nápojov, ktoré boli predmetom veľkej diskusie počas návrhu oznámenia aj v Parlamente, budeme skúmať skúsenosti, ktoré získali členské štáty, v ktorých už prebieha proces ich zavádzania a budeme skúmať možnosť vypracovať spoločne s členskými štátmi oficiálne spoločné prístupy k tomuto označovaniu pre celé Spoločenstvo. Máme dôkazy, že varovné označenia zlepšujú osvetu - a preto ich členské štáty zaviedli - ale zároveň musia byť súčasťou širšej stratégie, samy osebe nepostačujú na dosiahnutie našich cieľov. Preto potrebujeme kampane na zvýšenie informovanosti o vzdelávacích programoch. Môžeme napríklad umiestniť varovné označenia na fľaše, ale čo sa stane s nápojmi podávanými v reštauráciách, baroch a v domácnostiach, keď spotrebiteľ fľašu nevidí a preto nevidí ani varovné označenie? Preto musíme prísť s novými nápadmi, napríklad propagačnými materiálmi priloženými k nákupom alkoholických nápojov a poradenstvom poskytovaným lekármi, ktoré sú spomenuté v správe. Toto sú dôležité aspekty. Zodpovedná komunikácia, zodpovedný predaj a zodpovedný marketing sú tiež dôležitými aspektmi a máme k dispozícii aj právne predpisy pre audiovizuálne služby. Prostredníctvom fóra však môžeme vytvoriť zásady správania, ktoré budú musieť dodržiavať všetky zúčastnené strany.
Na záver by som chcel povedať, že riešenie škôd súvisiacich s požívaním alkoholu je zložitá výzva a to preto, lebo musíme riešiť jeden konkrétny aspekt, nadmerné požívanie a nie výrobok samotný. Verím však, že sa posunieme správnym smerom skôr, ako sa problém stane nezvládnuteľným.
Preto sa teším na dosiahnutie konkrétnych výsledkov v orgánoch, ktoré som predtým spomínal, ale čo je najdôležitejšie, v úzkej spolupráci s Parlamentom a teším sa na vašu podporu v tomto trvalom úsilí.
v mene skupiny PPE-DE. - (DE) Vážený pán predsedajúci, dámy a páni, skutočnosťou je, že škodlivá a riskantná konzumácia alkoholu má značné zdravotné, hospodárske a sociálne dôsledky. Skutočnosťou však je aj to, že alkohol tvorí súčasť európskeho kultúrneho dedičstva a väčšina Európanov k nemu zaujíma zodpovedný postoj. Preto nechceme alkohol ako taký odsúdiť, ani stanoviť nové zákony. Chceme sa zamerať na ohrozené skupiny a na nebezpečné situácie. Mladistvý, ktorý sa opije do bezvedomia, tehotná žena, ktorá požívaním alkoholu poškodzuje svoje nenarodené dieťa, alebo opitý vodič, ktorý vystavuje ohrozeniu seba alebo druhých: to sú presne tie oblasti, v ktorých musíme konať
Táto správa na to poskytuje vynikajúci základ. Je vyvážená, cielená a zahŕňa všetky zúčastnené strany: členské štáty, odvetvie výroby alkoholu, maloobchodníkov, reštaurácie, lekárov, školy a rodičov. Správa jasne vymedzuje rôzne právomoci. Hlavnými subjektmi sú členské štáty. EÚ má iba podpornú úlohu. Jej úlohou je zbierať údaje, poukazovať na osvedčené postupy a vypracovať a podporovať informačné kampane. Úlohou členských štátov je zlepšovať uplatňovanie platných vnútroštátnych právnych predpisov. Veď napokon, na čo sú prísne právne predpisy na ochranu mládeže, ak sa nedodržiavajú a ak trestné činy zostávajú nepotrestané?
Pre mladých vodičov začiatočníkov a vodičov z povolania, ktorí jazdia na nákladných vozidlách, odporúčame tiež hranicu 0,00 %. Odvetvie výroby alkoholu by sa malo zaviazať, že sa zriekne alkoholovej reklamy, ktorej cieľovou skupinou sú mladiství. Moja skupina však nie je za povinné varovania na alkoholických nápojoch, preto vás žiadam o podporu pozmeňujúcich a doplňujúcich návrhov na vypustenie príslušných ustanovení zo správy.
Konzervované mlieko na ľudskú spotrebu (zmena a doplnenie smernice 2001/114/ES) - Spoločná organizácia trhu s mliekom a mliečnymi výrobkami (zmena a doplnenie nariadenia (ES) č. 1255/1999) - Dodatočné pravidlá o spoločnej organizácii trhu s mliekom a mliečnymi výrobkami (zmena a doplnenie nariadenia (ES) č. 2597/97) (rozprava)
správe pani Elisabeth Jeggleovej, v mene Výboru pre poľnohospodárstvo a rozvoj vidieka, o návrhu smernice Rady, ktorou sa mení a dopĺňa smernica 2001/114/ES o určitom čiastočne alebo úplne dehydrovanom konzervovanom mlieku na ľudskú spotrebu - C6-0083/2007 -,
správe pani Elisabeth Jeggleovej, v mene Výboru pre poľnohospodárstvo a rozvoj vidieka, o návrhu nariadenia Rady, ktorým sa mení a dopĺňa nariadenie (ES) č. 1255/1999 o spoločnej organizácii trhu s mliekom a mliečnymi výrobkami - C6-0084/2007 - a
správe pani Elisabeth Jeggleovej, v mene Výboru pre poľnohospodárstvo a rozvoj vidieka, o návrhu nariadenia Rady, ktorým sa mení a dopĺňa nariadenie (ES) č. 2597/97, ktorým sa ustanovujú dodatočné pravidlá o spoločnej organizácii trhu s mliekom a mliečnymi výrobkami pre konzumné mlieko - C6-0085/2007 -.
členka Komisie. - Pán predsedajúci, dovoľte, aby som začala poďakovaním Parlamentu, Výboru pre poľnohospodárstvo a rozvoj vidieka a najmä spravodajkyni pani Jeggle za jej konštruktívnu správu o balíčku opatrení týkajúcich sa mlieka.
Tento balík obsahuje zmeny a doplnenia troch právnych aktov. Prvá sa týka smernice o konzervovanom mlieku, v ktorej teraz umožňujeme štandardizáciu obsahu bielkovín, plne v súlade s normami Codex. Spĺňa to dlhoročnú požiadavku mliekarenského priemyslu a vývozcov sušeného mlieka a výrazne sa tým zlepší ich pozícia voči konkurentom z tretích krajín.
Nielen priemysel a obchod, ale tiež výrobcovia mlieka - naši poľnohospodári - môžu očakávať prínos, pretože táto štandardizácia bielkovín môže priniesť vyššie zhodnotenie mlieka. Okrem toho, predpovedaná veľká požiadavka na bielkoviny ľahko absorbuje nárast dostupných množstiev bielkovín. Vítam vašu plnú podporu tohto návrhu.
Druhý návrh sa týka organizácie spoločného trhu s mliekom a mliečnymi výrobkami. Tu navrhujeme celý rad úprav, ktorým Európsky parlament vyjadril svoju plnú podporu. Medzi tieto úpravy patrí návrh na zníženie intervenčnej ceny sušeného nízkotučného mlieka, ako matematický výsledok nižšieho obsahu bielkovín v dôsledku štandardizácie. Zahŕňa odstránenie systému spúšťacích cien na každý členský štát v systéme intervenčného masla. Zahŕňa tiež zrušenie kvót na maslo pre jednotlivé členské štáty ako kvalifikačné kritérium pre pomoc, zrušenie pomoci na predaj armáde a zrušenie povinného používania dovozných licencií.
Vaša zmena a doplnenie na udržiavanie súkromného skladovania smotany a sušeného nízkotučného mlieka je trochu prekvapujúca, pretože tieto programy sa v praxi nikdy nepoužívali a možno ich považovať za zastarané. Okrem toho sa udržiava súkromné skladovanie masla, preto nie je žiadna reálna potreba udržiavať tento program pre smotanu.
Pokiaľ ide o vaše zmeny a doplnenia programu školského mlieka, sme naladení na rovnakú vlnovú dĺžku. Zavedením navrhovanej jednotnej sadzby pomoci sa systém zjednoduší. GR AGRI už skúmalo rôzne možnosti revízie programu školského mlieka a uvítalo, že členské štáty predkladajú návrhy na vylepšenie tohto systému ako aj na zahrnutie ďalších výrobkov do programu. Výsledné zmeny systému budú čoskoro predložené v Riadiacom výbore pre mlieko a mliečne výrobky. Dúfam, že sa nájde dohoda medzi Parlamentom, Radou a Komisiou na zvýšení úrovne pomoci pre školské mlieko na 18,15 EUR na 100 kilogramov.
Pokiaľ ide o vašu zmenu a doplnenie na vytvorenie mliečneho fondu na financovanie programu reštrukturalizácie, zdôraznila by som, že návrhy obsiahnuté v balíčku opatrení týkajúcich sa mlieka skutočne nemajú reštrukturalizačný charakter. Preto mám veľké problémy s uvedením týchto základných technických a zjednodušujúcich opatrení do súladu s uvedomovanou potrebou vytvoriť rozpočtovú položku nového "mliečneho fondu". Diskusie o potrebe vhodných opatrení pre sektor mlieka by sa mali uskutočniť so zreteľom na blížiace sa diskusie zdravotnej kontroly a rôzne diskusie, ktoré budeme mať o budúcnosti spoločnej poľnohospodárskej politike.
Tretí právny akt sa týka liberalizácie trhu s konzumným mliekom, kde som si tiež všimla, že máme rovnaké názory. Návrh vypustiť 0,2 % toleranciu pre obsah tuku sa zdá byť prijateľný. Navrhujete tiež, aby sa spomenula smernica 2000/13/ES. Vedzte prosím, že táto smernica sa uplatňuje automaticky.
Takže s radosťou konštatujem, že naše názory sa vcelku zhodujú. Ďakujem vám za všetku vašu prácu. Teším sa na pokračovanie našej diskusie dnes večer.
spravodajkyňa. - (DE) Vážený pán predsedajúci, pani komisárka, dámy a páni, každý v tejto chvíli hovorí o dobrej a stabilnej situácii na trhu s mliekom a mliečnymi výrobkami a o zvýšení cien mlieka, ktoré z nej vyplývajú. Zvýšenie cien mlieka, ktoré poľnohospodári naliehavo potrebovali, poskytuje nové palivo pre veľa diskutovanú otázku kvót.
Dnes chcem rozprávať o balíku opatrení týkajúcich sa mlieka a mliečnych výrobkov a začnem tým, že túto príležitosť využijem na poďakovanie pani komisárke a jej kolegom za dobrú spoluprácu. Predložili tri dobré a premyslené návrhy a preto Parlament nepredkladá veľa pozmeňujúcich a doplňujúcich návrhov. Myslím si však, že naše návrhy na zmeny a doplnenia poskytujú podnety na zamyslenie a dúfam, že Komisia a Rada ich podporia rovnakým spôsobom ako Výbor pre poľnohospodárstvo.
Prvá správa predložená Komisiou obsahuje zmeny a doplnenia smernice Rady o určitom čiastočne alebo úplne dehydrovanom konzervovanom mlieku na ľudskú spotrebu. V tejto správe Komisia navrhuje štandardizáciu obsahu bielkovín na minimálny obsah 34 %, vyjadrený v beztukovej sušine. Táto štandardizácia umožní európskym výrobcom súťažiť s výrobcami z tretích krajín za rovnakých podmienok. Toto zjednodušenie medzinárodného obchodu je vítané a je jedným z dôvodov, prečo Výbor pre poľnohospodárstvo prijal túto správu bez pozmeňujúcich a doplňujúcich návrhov a iba s jedným hlasom proti.
Takáto štandardizácia šetrí peniaze a to je dôvod, prečo v druhej správe navrhujem program pre mliečny fond, aby sa všetky usporené peniaze mohli zachovať v sektore mlieka a mliečnych výrobkov. Návrh Komisie, ktorým sa mení a dopĺňa nariadenie o spoločnej organizácii trhu s mliekom a mliečnymi výrobkami poskytuje niekoľko dôležitých technických úprav, ktoré určite tiež prinesú zlepšenia.
Po prvé, zníži intervenčnú cenu sušeného odstredeného mlieka v priemere o 2,8 %. Zrušením opatrenia na spustenie intervencie v prípade masla, zrušením národnej triedy pre kvalitu masla, zavedením definície štandardnej kvality, zrušením pomoci na predaj armáde a zrušením povinného používania dovozného povolenia sa obmedzí byrokracia.
Celkom jednoznačne som však proti zrušeniu súkromného skladovania smotany a sušeného odstredeného mlieka. Toto skladovanie predstavuje bezpečnostnú sieť a myslím si, že by sme o tom mali diskutovať v kontexte zdravotnej prehliadky a nie balíka opatrení týkajúcich sa mlieka a mliečnych výrobkov. Bezpochyby správny je však návrh na zavedenie jednotnej sadzby pomoci na školské mlieko. Pomoc na výrobky, ktoré sú predmetom tohto nariadenia, by sa však vzhľadom na dôležitosť školského mlieka pre výživu mala podstatne zvýšiť zo 16,11 EUR na 100 kg na 18,15 EUR na 100 kg. Naliehavo potrebné je tiež rozšírenie sortimentu výrobkov.
Teraz sú dostupné niektoré nové fantastické mliečne, tvarohové a jogurtové výrobky, ktoré dokážu uspokojiť chute a záľuby každého a ak by sme zaviedli inovačné školské programy, mohli by sme zvýšiť záujem detí o tieto výrobky a urobiť tak zároveň aj niečo pre výživu. Očakávané úspory v období rokov 2008 - 2013 vo výške 117,3 milióna EUR, vyplývajúce zo štandardizácie bielkovín, alebo ďalšie možné úspory v rámci organizácie trhu s mliekom by sa mali použiť na podporu sprievodných opatrení a reformy sektora mlieka a mliečnych výrobkov. V súvislosti s rozpravou o zdravotnej prehliadke by som bola celkom pripravená aj na diskusiu o tejto veci.
Toto opatrenie je určené na uľahčenie navrhovaného programu pre mliečny fond. Zdroje by sa mohli využívať v kontexte podpory predaja v sektore mlieka a mliečnych výrobkov, na lepšie informácie o výžive a tiež na ďalšie sprievodné opatrenia, ako je modernizácia výroby mlieka v oblastiach, v ktorých sú ťažšie podmienky a v horských oblastiach. Túto druhú správu prijal výbor jednomyseľne.
Tretia správa sa týka konzumného mlieka. Navrhuje väčšiu pružnosť pri definícii konzumného mlieka. Súčasné nariadenie pripúšťa iba tri kategórie konzumného mlieka, ktoré sa v Spoločenstve môžu vyrábať a uvádzať na trh. Sú to odstredené mlieko (s obsahom tuku najviac 0,5 %), poloodstredené mlieko (s obsahom tuku od 1,5 % do 1,8 %) a plnotučné mlieko (s obsahom tuku najmenej 3,5 %).
Návrh Komisie povoliť výrobu konzumného mlieka, ktoré nezodpovedá týmto trom kategóriám a jeho uvádzanie na trh, pokiaľ je na etikete jasne a čitateľne uvedený obsah tuku, je správny. Toto liberalizačné opatrenie bude znamenať, že by sa mohli zrušiť niektoré národné výnimky, ale tiež rozšíri možnosti spotrebiteľov, čo by určite mohlo oživiť obchod v rámci Spoločenstva.
Aby sa zabránilo akejkoľvek neistote, na obale by sa mal jasne uvádzať obsah tuku v percentách, ktorý by bol priamo spojený s opisom výrobku, . Ďalej si myslím, že je zbytočné pri označovaní obsahu tuku stanoviť tolerančné rozpätie +/-0.2 %, pretože by to nezvýšilo jasnosť, ale pravdepodobne by to prekážalo realizácii.
Tieto dva návrhy na zmeny a doplnenia, podobne ako túto tretiu správu prijal výbor tiež jednomyseľne. Vzhľadom na jasné stanovisko Výboru pre poľnohospodárstvo som presvedčená, že aj počas zajtrajšieho plenárneho hlasovania podporí celý balík opatrení týkajúcich sa mlieka a mliečnych výrobkov jasná väčšina.
Nemôžem však akceptovať tri návrhy na zmeny a doplnenia od skupiny ALDE. Tieto návrhy neprinášajú podstatné vylepšenie správy. Tretí návrh na zmenu a doplnenie sa vzťahuje iba na školské mlieko, čo by bolo proti tomu, čo chceme, konkrétne zlepšiť zásobovanie celým sortimentom výrobkov. Žiaľ, tento návrh na zmenu a doplnenie musím preto tiež zamietnuť.
Všetkým kolegom vo Výbore pre poľnohospodárstvo a v skupine srdečne ďakujem. Ďakujem im za ich dôveru a za dobré pracovné vzťahy.
v mene skupiny PPE-DE. - Pán predsedajúci, chcel by som začať blahoželaním pani Jeggle k jej trom správam - balíku opatrení týkajúcich sa mlieka. Hneď od začiatku bolo veľmi jasné, že existuje všeobecný súhlas s jej správami a tento súhlas dal komisár najavo. Poslanci žiadali túto rozpravu, aby mohli diskutovať o širších problémoch, ktoré ovplyvňujú európsky mliekarenský priemysel a výnimkou nebudem ani ja.
Až donedávna boli mliekarne v priemysle Spojeného kráľovstva popoluškou. Mnohí mliekari ukončili podnikanie kvôli nečestným hospodárskym praktikám supermarketov, ktoré im umožnili stlačiť cenu mlieka na 17 penny za liter, zatiaľ čo verejnosti ho predávali za 50 penny za liter. Stojí za to pripomenúť, že aj 50 penny za liter mlieka je ešte stále polovica ceny, za ktorú v našich supermarketoch kúpite fľašu vody a fľašu vody nemusíte oteliť ani k nej volať veterinára, aby sa o ňu postaral.
Nasledujúcim bodom je spoločná diskusia o týchto otázkach na ústne zodpovedanie:
Otázka pána Webera v mene Skupiny Európskej ľudovej strany (kresťanských demokratov) a Európskych demokratov, pani Rourovej v mene Socialistickej skupiny v Európskom parlamente, pána Alvara v mene Skupiny Aliancie liberálov a demokratov za Európu a pani Muscardiniovej a pani Angelilliovej v mene Skupiny Únie za jednotu národov predložená Rade, týkajúca sa boja proti terorizmu (B6-0139/2007) a
otázka pána Webera a pána Daula v mene Skupiny Európskej ľudovej strany (kresťanských demokratov) a Európskych demokratov, pani Rourovej v mene Socialistickej skupiny v Európskom parlamente, pána Alvara v mene Skupiny Aliancie liberálov a demokratov za Európu a pani Muscardiniovej a pani Angelilliovej v mene Skupiny Únie za jednotu národov predložená Rade, týkajúca sa boja proti terorizmu (B6-0313/2007)
(EN) Pán predseda, chcela by som požiadať, aby sme začali, až keď bude prítomná Rada, pretože mi príde dosť neobvyklé, že sme otázku na ústne zodpovedanie položili rovnako Rade, ako aj Komisii a hovoríme o nej len v prítomnosti Komisie. Nemá to zmysel. Mohla by som vás požiadať, aby sme dovtedy nič nepodnikali, kým tu nebude Rada, aby nás vypočula?
Ospravedlňte ma pani Buitenwegová, nepovažujem prerušenie za vhodné, keďže nevieme, kedy na zasadnutie príde Rada. Mohli by sme čakať tak dlho, že by sme neboli schopní vôbec o tejto otázke diskutovať. Okrem toho rozpravu otvárame príspevkami hovorcov politických skupín. Preto navrhujem, aby sme o tomto bode začali diskutovať.
Pán predseda, pán predseda Komisie, dámy a páni, boj proti terorizmu je oblasťou, v ktorej Európa musí prejsť od virtuálnych k reálnym krokom. Svetový rozmer terorizmu si vyžaduje reakciu svetového rozmeru. Vytváranie politickej Európy zahŕňa schopnosť zničiť hrozbu terorizmu, a to sme v tejto oblasti ešte stále veľmi ďaleko od cieľa. Naša skupina prišla s iniciatívou otvoriť túto diskusiu, pretože sa domnievame, že Európa si ešte stále plne neuvedomila rozmer rizík, ktorým čelí.
V prvom rade ide o priame ohrozenie našej každodennej bezpečnosti zo strany islamistov a iných teroristických skupín, akou je ETA v Španielsku. Stretávame sa s tým každý deň, pán komisár. Druhou hrozbou, ktorá je rovnako znepokojujúca, je skutočnosť, že tieto mocné siete by sa mohli zmocniť politickej kultúry európskych demokracií, s cieľom narušiť naše základné hodnoty a nahradiť ich vlastnými náboženskými zásadami. Musíme zabezpečiť, aby naše členské štáty užšie spolupracovali v oblasti boja proti medzinárodnému terorizmu. Marcové odstúpenie koordinátora EÚ pre boj proti terorizmu, pána de Vriesa, a neschopnosť nahradiť ho, dokazuje obrovské množstvo úloh, ktoré je potrebné v tejto oblasti splniť. Je pravda, že pán de Vries odstúpil z funkcie z osobných dôvodov, avšak je dobre známou skutočnosťou, že neprimeranosť zdrojov, ktoré boli pre neho vyčlenené, znamenala, že nebol schopný dokončiť náročnú úlohu, ktorá mu bola zverená.
Žiadame Radu, ktorá tu nie je zastúpená, jej predsedu, ako aj Vysokého zástupcu pre SZBP, pána Solanu, a predsedu Komisie, pána Barrosa, aby splnili úlohy, za ktoré sú zodpovední a čo najskôr vymenovali nového koordinátora EÚ pre boj proti terorizmu, ktorému poskytnú primerané zdroje.
Dámy a páni, boj proti teroristickým organizáciám si vyžaduje najvyššiu mieru neústupnosti a nemôžu byť do neho začlenené rokovania alebo ústupky. Teroristické organizácie nepatria ku tradičným centralizovaným formáciám, ktoré možno premôcť tradičnými vojenskými operáciami. Pracujú ako siete, pričom využívajú najsofistikovanejšie technológie na účely vykonávania svojich zločineckých operácií. Jedine prostredníctvom zhromažďovania výrazného objemu finančných, ľudských a informačných zdrojov máme šancu tieto siete zneškodniť. Prostredníctvom vzájomného rešpektovania, zabezpečenia vykonávania zákonov a verejných slobôd, opätovného potvrdenia nášho konceptu človeka a života v spoločnosti a prostredníctvom spoločného úsilia môžeme odstrániť terorizmu, ktorého zdrojom inšpirácie sú predsudky, pričom využíva prostriedky 21. storočia, a využíva metódy z najtemnejších období ľudstva.
Nejde o stret civilizácií, ako sa často hovorí, ale o konfrontáciu medzi tými, ktorí si nadovšetko vážia hodnotu ľudskej bytosti a pluralizmu a tých, ktorí by v mene Džihádu zneškodnili kohokoľvek, kto nezmýšľa rovnako ako oni a vyznáva iné vierovyznanie. Obete útokov z 11. septembra, ktoré si o niekoľko dní pripomenieme pri piatom výročí tragických udalostí, ktoré zasiahli Manhattan, ale aj obete útokov z 11. marca v Madride a bombových útokov z Londýna nás nútia k tomu, aby sme začali rozhodne konať. Európania potrebujú bezpečnosť, bezpečnosť vo svojom pracovnom živote, bezpečnosť svojich dodávok energií a potravinovú bezpečnosť. Najmenej, čo môžeme pre Európu urobiť, po zaručení mieru, je urobiť všetko, čo je v našich silách, aby sme zabezpečili najzákladnejšiu z bezpečností - osobnú bezpečnosť.
Pán predseda, pán úradujúci predseda Rady, pán komisár, členské štáty zavádzajú množstvo európskych nástrojov zameraných na boj proti terorizmu. Napriek tomu množstvo európskych krajín stále čelí výraznej teroristickej hrozbe, a preto je vhodné, keďže tieto nástroje sú platné niekoľko rokov, aby bola preskúmaná efektívnosť vykonávania európskych právnych predpisov v tejto oblasti.
Napriek opatreniam určeným na podporu vnútroštátnych orgánov zodpovedných za boj proti terorizmu k výmene informácií, je evidentnou potreba väčšej miery vzájomnej dôvery. Aby boj proti terorizmu mohol byť skutočne efektívny, nemusíme pridávať nové právne predpisy k tým existujúcim, ale musíme skontrolovať, či ich členské štáty správne uplatňujú. Domnievam sa, že by sme sa mali zamerať najmä na skutočné zlepšenie spolupráce medzi členskými štátmi.
Hodnotenie by nám tiež umožnilo preskúmať príslušné nariadenia. Pokladám za nevyhnutné v rámci procesu obnoviť rovnováhu medzi potrebou bezpečnosti našich spoluobčanov a zachovaním ich práva na ochranu súkromia. Boli prijaté určité opatrenia, ktoré sú pre našich spoluobčanov veľmi obmedzujúce a môžeme vidieť, keď sa obzrieme do minulosti, že niektoré z nich nepriniesli očakávané výsledky a práve naopak vzbudzujú mylný dojem bezpečnosti.
Boj proti terorizmu si tiež vyžaduje lepšiu spoluprácu medzi Európskou úniou a jej partnermi vo svete. Napríklad v našich transatlantických vzťahoch by sme mali naliehať na vypracovanie spoločnej stratégie na boj proti terorizmu, v ktorej by sa dodržiavali základné práva a právo na súkromie. Európska únia by mala prijať vo veci týchto záležitostí globálny postoj, s cieľom stanoviť všeobecné zásady na výmenu informácií s našimi partnermi v USA a na ochranu údajov, ktoré sú predmetom týchto výmen.
A na záver Európsky parlament bol často vynechaný z diskusií Rady o terorizme. Domnievam sa, že v súčasnosti je pre nás dôležité, aby sme viedli skutočnú diskusiu, ktorá vedie k lepšej demokratickej kontrole vykonávanej Európskym parlamentom a národnými parlamentmi.
Pán predseda, roky 2001 až 2007 sú šiestimi rokmi politicky motivovaného boja proti terorizmu. Jediná skutočnosť, ktorú sme za týchto šesť rokov zaznamenali je hľadanie politickej reakcie na každé prijaté opatrenie. Čo mi však chýba je prístup s ohľadom na rozvoj európskej politiky boja proti terorizmu v globálnom kontexte. Akú tu zohrávame úlohu? Akú úlohu chceme v celosvetovom meradle zohrávať? Máme nosný plán?
Do dnešného dňa sa mi do rúk nedostal žiaden plán alebo dokument či už od Komisie, alebo Rady, alebo prípadne od nejakého členského štátu, v ktorom by sa navrhovala krátkodobá, strednodobá a dlhodobá stratégia boja proti terorizmu. Prijali sme opatrenia s krátkodobým účinkom, ktorými sa zastavili finančné toky, čo je vynikajúce. Prijali sme opatrenia, ktorých cieľom je boj proti terorizmu v strednodobom horizonte prostredníctvom začlenenia biometrických údajov do identifikačných dokumentov, ktoré osobne nepovažujem za správny prístup, rozhodla o ňom však politická väčšina.
Pokiaľ ide o dlhodobý horizont, nevidím žiadny pokrok alebo pohyb v oblasti rozvojovej pomoci, ktorú je možné vnímať aj ako bezpečnostnú politiku. Rovnako nevidím žiadny pohyb pokiaľ ide o rešpektovanie kultúr, v rámci ktorých sa môže terorizmus pravdepodobne vyvinúť, čo v zmysle nášho úsilia žiť globálne, znamená slušne spolunažívať jeden vedľa druhého, skôr ako vyjsť do sveta a snažiť sa presadiť náš model spoločnosti ostatným. Otázkou preto je, akú úlohu prijme Európa?
Reakcia od 11. septembra 2001 pozostáva z rôznych druhov akcionizmu. Vždy, keď dôjde k nejakému útoku, príslušné vlády sa snažia uchlácholiť obyvateľstvo prijatím krátkodobých opatrení, či už je to vehementnosť, s ktorou Británia hneď po tragických útokoch na Londýn presadzovala uchovávanie osobných údajov, alebo snaha Nemecka o kontrolu nad vyhľadávaním na internete. Chýba nám nosný plán. Obmedzovanie základných práv, ako v čase uplatňovania predpisov pre mimoriadny stav, samotné tento problém nevyrieši. Ak si želáme úspešne bojovať proti terorizmu, musíme určiť úlohu, ktorú zohráva v tomto boji Európa vo svete, skôr ako sa držať vnútroštátneho akcionizmu, ktorý sa potom uplatňuje len v Európe.
autorka. - (SK) Pán predseda, dámy a páni, skutočnosť, že sme túto rozpravu presunuli z júla na september, že tu dnes o tejto otázke diskutujeme bez Rady, sama osebe dokazuje, že Európa je v skutočnosti nepripravená rozhodne a komplexne riešiť problém terorizmu a že tento Parlament je v politickom ohľade stále príliš slabý.
Kedysi existovali teroristické skupiny v rámci rôznych národov EÚ, predstavovali vnútorné problémy, Európa bola z veľkej miery zjednotená a už vtedy sa viedli diskusie o spoločnej stratégií, ktorá sa nikdy nestala realitou. Prišiel rok 2001 a my sme zistili, že terorizmus je globálny fenomén, že nepredstavuje pyramídovú organizáciu, ale pozostáva z buniek, ktoré sú prepojené najmä cez internet a najlepšie systémy informačných technológií, ktoré majú základne na celom svete a sú schopné zaútočiť akokoľvek a kedykoľvek.
Napriek tomu neexistuje politika Európskej únie zameraná na kontrolu internetu alebo poskytujúca konečné bezpečnostné pravidlá pre občanov, ktorí nechápu, aké opatrenia EÚ prijíma alebo plánuje prijať v blízkej budúcnosti. Najdôležitejším opatrením je postaviť na zodpovednosť poskytovateľov webhostingu stránok, ktoré presadzujú, podporujú alebo ospravedlňujú teroristickú činnosť, napríklad prostredníctvom zákazu stránok, ktorých priame alebo nepriame prepojenie na osoby, ktoré kážu, ospravedlňujú násilie alebo k nemu nabádajú, je možné vystopovať. Švajčiarsko toto všetko už veľmi dlho uplatňuje zatiaľ, čo Európa váha a vedie zbytočné diskusie.
Neexistuje spoločné stanovisko týkajúce sa monitorovania falošných priestorov určených na stretnutia veriacich alebo falošných imamov, ktorí, ako sa nedávno dokázalo v Holandsku a Taliansku, využívajú priestory, ktoré mali byť určené na modlitby, na rozsievanie nenávisti, plánovanie útokov, podnecovaním násilia proti Západu, demokracii, ľudským právam vrátane práv žien, v skutočnosti na vykonávanie útokov na naše mestá.
Už nestačí, pán predseda, hovoriť o spoločnej stratégii na boj proti terorizmu. Potrebujeme silu a odvahu, aby sme prijali rozhodnutia, cielene vyvíjali činnosť, aby sme na jednej strane predišli budúcim útokom a aby sme na strane druhej zneškodnili teroristické bunky, ktoré sa ukrývajú v tieni a ktoré zneužívajú naše hodnoty slobody, slobody vierovyznania a prejavu na to, aby útočili na slobodu samotnú.
Prebiehajúce zatýkanie osôb podozrivých z plánovania útokov, pri ktorých sa využívajú výbušniny, v Dánsku, dokazuje, že nie je čas na to, aby sme poľavili v ostražitosti a že protiteroristické zákony, ktoré prijalo Dánsko, fungujú, avšak zároveň sú jasným signálom pre celú EÚ. Nemôžeme si už dovoliť spoliehať sa výlučne na účinnosť vnútroštátnych zákonov a efektivitu vyšetrovacích orgánov z jednotlivých krajín, ale potrebujeme užšiu koordináciu.
Veľmi často politická korektnosť ukrýva neschopnosť alebo neochotu prijať rozhodnutia. Demokracia, sloboda a právo jednotlivca žiť v mieri a slobode sú ohrozené. Sloboda sa dosahuje prostredníctvom pravidiel. Musíme urobiť to, čo je politicky správne, s cieľom ochrániť nielen našich vlastných občanov, ale aj ľudí na celom svete, ktorí dodržiavajú svoje práva a sú si vedomí svojich povinností. Akékoľvek zdržanie z nás robí komplicov v tomto zločineckom konaní.
Ukončime túto rozpravu spoločným záväzkom na prijatie bezodkladných opatrení, nie s predpokladanými ľavicovými a pravicovými stanoviskami, ale opatrení, ktoré sú silné a zjednotené. Bude to najlepšia forma úcty pamiatke životov, ktoré sa od septembra 2001 na celom svete stali obeťou brutality. Želám si, aby sme terorizmus navždy považovali za zločin proti ľudskosti.
3. Dodatočné pravidlá o spoločnej organizácii trhu s mliekom a mliečnymi výrobkami (zmena a doplnenie nariadenia (ES) č. 2597/97) (hlasovanie)
(EN) Vážený pán predsedajúci, keďže v galérii sedí delegácia parlamentu Južnej Afriky, mohli by sme ich požiadať, aby od nás odniesli správu, že odsudzujeme režim prezidenta Mugabeho v Zimbabwe a očakávame, že Juhoafrická republika navrhne vhodné opatrenia na dosiahnutie zlepšenia situácie v tejto krajine?
Poznamenávam si vašu požiadavku, ktorú osobne vítam a budeme sa snažiť túto situáciu vyriešiť, avšak zároveň budeme dodržiavať rokovací poriadok, pokiaľ ide o priebeh hlasovania.
písomne. - (SK) Trvalo udržateľné rybolovné zdroje považujeme za nevyhnutné na to, aby bolo možné pokračovať v rybolove a aby bolo odvetvie rybného hospodárstva životaschopné, avšak neakceptujeme politiku riadenia flotíl, prijatú v EÚ, či znižovanie objemu flotily, ktorej hlavnými dôsledkami bude výrazné zníženie nástrojov výroby a drastické znižovanie počtu zamestnancov.
Pri dosahovaní cieľa trvalo udržateľnej rovnováhy medzi kapacitou rybolovu a možnosťami rybolovu sa musí zohľadňovať sociálna a hospodárska situácia v odvetví rybného hospodárstva prostredníctvom uplatňovania mechanizmov dotovania alebo kompenzácie rybárov dotknutých hospodárskymi následkami ekologického rybolovu a opatreniami zameranými na obmedzenie rybolovu, najmä v znevýhodnených regiónoch, ktoré sú od odvetvia rybného hospodárstva závislé.
Podobne by intenzita rybolovu mala byť v rovnováhe s existujúcimi zdrojmi a ochranou morského prostredia, čo by malo za následok podporu rybolovu v malom v pobrežných oblastiach a nepriemyselného rybolovu a ochranu rybolovných spoločenstiev. Bolo by to osobitne nápomocné v súvislosti so zvyšovaním rozsahu výlučných oblastí rybolovu členských štátov zo súčasných 12 námorných míľ na 24 námorných míľ a pre najodľahlejšie regióny zo 100 námorných míľ na 200 námorných míľ.
Hlasoval som v prospech správy môjho kolegu pána Casaca, pretože sa v nej jasne zdôrazňujú zvrátené účinky súčasného systému, ktoré niekedy vedú k prijímaniu rozhodnutí, ktoré sú odtrhnuté od miestnej reality.
Napríklad lov pomocou tzv. siete thonaille v oblasti Stredozemného mora. Tí, ktorí túto metódu používali sa usilovali o rozvoj svojich metód rybolovu, avšak právne predpisy, ktoré boli nedávno prijaté ich neprimeraným spôsobom obmedzujú natoľko, že existuje riziko ich vymiznutia. V skutočnosti čelia nespravodlivej hospodárskej súťaži zo strany svojich kolegov loviacich v oblasti výhodného Atlantiku, či už sú to Španieli, alebo Francúzi. V súlade s návrhmi predstavenými v návrhu, prístup využívajúci geografické oblasti rybolovu a zohľadňovanie osobitostí používaných techník by umožnili zabezpečiť spravodlivejšie rozdelenie intenzity rybolovu, a zároveň zaručiť trvalo udržateľnú rovnováhu kapacity rybolovu a možností rybolovu.
písomne. - (EN) Podporujem správu pána Ellesa o návrhu opravného rozpočtu č. 5/2007. Rád by som pritom poukázal na jednu vec, ktorá pre moju krajinu predstavuje osobitný problém, ktorá môže pôsobiť proti podpore dodatočných výdavkov.
Problémom Británie je, že Margaret Thatcherová dohodou z Fontainebleau z roku 1984 zanechala budúcim britským vládam v rukách čierneho Petra. Táto dohoda poskytuje Británii náhradu dvoch tretín rozdielu medzi našimi ročnými rozpočtovými príspevkami a príjmami z rozpočtu EÚ. Takto zaplatí Británia každý nový výdavkový program hneď dvakrát; najskôr vyplatíme svojich 50 % a potom prídeme o dve tretiny z príspevkov do EÚ, čím sa v našom prípade jedinečne znižujú príspevky do EÚ z 50 % na menej než 17 %. Ak uvážime skutočnosť, že príspevky Británie sú práve pod 15 % z celkového rozpočtu, tak na každom novom projekte, za ktorý dostáva menej než tretinu z náhrad, Británia prerobí.
písomne. - (SK) V správe sa uvádza, že ročne sa v EÚ prepraví približne 110 miliárd ton/km nebezpečného tovaru, tovaru nebezpečného pre obyvateľstvo a životné prostredie, pričom predstavuje takmer 8 % z celkovej prepravy tovaru. Z tohto sa 58 % prepravuje železničnou dopravou, 25 % leteckou dopravou a 17 % vnútrozemskou vodnou dopravou.
V tejto súvislosti sa domnievame, že užitočná a potrebná spolupráca na úrovni EÚ musí zaručiť úplnú suverenitu členských štátov, pokiaľ ide o prepravu (nebezpečného) tovaru na ich území, napríklad prostredníctvom práva regulovať, vydávať jednotlivé povolenia a zákazy na prepravu nebezpečného tovaru, najmä z dôvodov vnútroštátnej bezpečnosti a ochrany životného prostredia.
Ide o principiálnu záležitosť, ktorá je čoraz dôležitejšia v súvislosti s neviazanou liberalizáciou prepravy, ktorú presadzuje EÚ.
Návrh Komisie na zjednodušenie a zjednotenie európskych právnych predpisov týkajúcich sa prepravy nebezpečného tovaru by mal byť schválený vo svojej celistvosti v záujme lepšej regulácie.
Len nedávno, 31. augusta 2007, som navštívil centrály riadenia prepravy siedmich cestných tunelov, medzi nimi aj najdlhšieho tunela v Nemecku a uvedomil som si potrebu harmonizácie, najmä ustanovení týkajúcich sa prepravy nebezpečného tovaru tunelmi.
Preprava nielen tovaru ako takého, ale tiež nebezpečného tovaru, rýchlym tempom narastá a tento trend je pozorovateľný na celom svete, a tento nárast teda už nemôže zvládať jediný spôsob prepravy. Je preto zmysluplné prijať príslušné pravidlá pre prepravu nielen cestnou a železničnou dopravou, ale aj vnútrozemskou vodnou dopravou. Zvyšuje to šance na uplatňovanie prístupu komodalitnej dopravy na naše potreby prepravy. Je osobitne vhodné spomenúť, pokiaľ ide o pochopenie našich spoluobčanov, že tento právny akt nezohľadňuje len osobitné odporúčania OSN, ale aj požiadavky členských štátov na subsidiaritu. Skutočnosť, že v smernici sa zhŕňajú štyri "staré" smernice a šetrí sa ňou 2 000 strán legislatívneho textu z nej robí príklad znižovania byrokratickej záťaže.
Členským štátom bude ponechané právo regulovať či dokonca zakázať prepravu určitého nebezpečného tovaru v rámci ich územia napríklad z dôvodov vnútroštátnej bezpečnosti alebo ochrany životného prostredia. V záverečnej analýze verejnosť môže očakávať, že táto smernica prispeje k zlepšeniu bezpečnosti prepravy, ako aj k bezpečnosti životného prostredia.
Nie je to zvykom, ale tento návrh Komisie zameraný na harmonizáciu pravidiel prepravy nebezpečného tovaru je krokom správnym smerom. Cieľom navrhovaného textu je naozaj zjednodušiť a zjednotiť existujúce právne predpisy Spoločenstva.
V súčasnosti štyri smernice a mnoho rozhodnutí Komisie upravuje prepravu nebezpečného tovaru po súši (železničnou, cestnou dopravou) a vnútrozemskou vodnou dopravou. Táto rôznorodá zmes znamená, že pravidlá sú príliš komplexné, zložité na transpozíciu do vnútroštátnych právnych predpisov a často prekonané.
Ide o osobitne dôležitú otázku, pretože objem vnútrozemskej vodnej dopravy v EÚ neustále narastá, ako aj objem nebezpečného tovaru. Takmer 110 miliárd ton/km/ročne tohto tovaru sa ročne prepravuje v EÚ, čo predstavuje 8 % z celkového objemu prepraveného tovaru. Z dôvodov svojej strategickej pozície križovatky Európy sú francúzske cestné železničné a vodné siete často preťažené, a preto sú náchylné na dopravné nehody.
Je najvyšší čas, aby boli všetky okrajové, neprimerané právne predpisy EÚ v tejto oblasti odstránené, s cieľom umožniť rôznym subjektom, ale aj vnútroštátnym orgánom, zaručiť a v plnej miere posilniť bezpečnosť tohto druhu prepravy.
Keďže objem nákladnej dopravy neustále narastá, katastrofický požiar kamióna v tuneli Gotthard a podobné nehody určite nie sú poslednými hororovými príbehmi o nehodách kamiónov. Ide najmä o tento problém, keďže kamióny zohrávajú neprimerane často úlohu pri dopravných nehodách na diaľniciach a keďže obdobia na oddych nie sú dodržiavané kvôli neustále sa znižujúcim rezervám a neustále sa zvyšujúcemu konkurenčnému tlaku. Slabo udržiavané cesty a vytváranie kolón tiež zvyšujú možné nebezpečenstvo.
Ak je účastníkom takejto dopravnej nehody vozidlo prepravujúce nebezpečný tovar, jej následky sú samozrejme, oveľa vážnejšie. Okrem toho rádioaktívny, korozívny alebo výbušný náklad sa neustále prepravuje nelegálne, čím smrteľne ohrozuje pracovníkov služby prvej pomoci, keď dôjde k dopravnej nehode. Je správne a rozumné, že bezpečnostné požiadavky budú aktualizované a to je dôvod, prečo som aj ja osobne hlasoval v prospech tejto správy, napriek tomu, že by sa mali príslušne prispôsobiť aj kontroly.
písomne. - (SK) Jednou zo základných povinností a zodpovedností EÚ je vytvoriť podmienky na bezpečný život pre Európskych občanov. Objem vnútrozemskej prepravy tovaru v rámci EÚ neustále narastá a v rámci tohto nárastu sa rozrastá aj objem prepravy nebezpečného tovaru.
Preto potrebujeme zabezpečiť, aby právne predpisy vzťahujúce sa na prepravu nebezpečného tovaru boli zjednodušené a vyjasnené. Zámer zlúčiť do jedinej smernice prepravu nebezpečného tovaru železničnou, cestnou a vnútrozemskou vodnou dopravou by mohol podporiť komodalitnú dopravu prostredníctvom uplatňovania stanovených pravidiel, zlepšenia bezpečnosti a rýchlosti vychádzajúceho z prijatia nových kritérií o rýchlej dodávke tovaru a ustanovení pre príslušné služby. Predpokladom tejto situácie je preto čoraz väčšia bezpečnosť prepravy na území EÚ vrátane prepravy nebezpečného tovaru. Verím, že to bude umožnené prostredníctvom vykonávania opatrení tejto smernice.
písomne. - (SK) Hlasujem v prospech správy Bogusława Liberadzkieho o vnútrozemskej preprave nebezpečného tovaru.
Profesor Liberadzki je popredným odborníkom v oblasti dopravy. Správa, ktorú predložil je profesionálne spracovaná a poskytuje detailnú analýzu daného problému.
Jednou z priorít Európskej únie je bezpochyby zabezpečiť, aby Európania žili v bezpečných podmienkach. Patrí tu aj bezpečnosť prepravy v rámci Únie, a najmä prepravy nebezpečného tovaru. Zvýšený obeh tovaru a služieb so sebou priniesol nárast objemu cestnej, železničnej a riečnej dopravy. Podporujem preto iniciatívu na spojenie týchto spôsobov dopravy do jednej smernice. Domnievam sa, že by sme sa mali na európskej úrovni snažiť o zavedenie právnych predpisov, ktoré majú čo najväčšiu pridanú hodnotu pre občanov EÚ. Začlenenie pravidiel do jediného dokumentu EÚ posilní ich transparentnosť a dostupnosť, ako aj účinnosť ich uplatňovania.
(SK) Pán predsedajúci hlasoval som v prospech správ spravodajkyne Jeggleovej, pretože dúfam, že uľahčia prežitie našim poľnohospodárom. Koniec koncov bývali časy, keď poľnohospodári dokázali veľmi dobre prežiť z toho, čo vyprodukovali. Dnes ceny potravín neustále rastú avšak, zatiaľ čo veľké podniky z nich ťažia výhody a zbierajú slušné ziskové marže, jednoduchí poľnohospodári sú čoraz viac tlačení do úlohy prosebníkov. Často malí poľnohospodári potrebujú vedľajší príjem na to, aby prežili a jediné a najdôležitejšie, prečo sa mnohí pre takéto dvojité zaťaženie rozhodnú, je láska k prírode. Avšak čoraz viac z nich sa vzdáva, čo viedlo už dnes k závislosti od dovozu v oblasti ovocia, zeleniny a výroby krmív.
Od pristúpenia Rakúska k EÚ zanechalo svoje podnikanie viac než 50 % rakúskych poľnohospodárov, čo znamená zastavenie produkcie mlieka. A teda sa veľmi rýchlo blížime k momentu, kedy bude naša sebestačnosť v oblasti dodávok čerstvého mlieka a výrobkov z čerstvého mlieka ohrozená.
Pán predseda, dámy a páni, na dnešnom hlasovaní o troch správach týkajúcich sa mlieka som podporoval návrhy Komisie, pretože ide o kroky správnym smerom.
Ďalším bodom sú vyhlásenia Rady a Komisie o finančnej nestabilite a dopade na reálnu ekonomiku.
Pán predsedajúci, páni komisári, dámy a páni, ako si iste dokážete predstaviť je stále príliš predčasné hodnotiť nedávne otrasy na finančných trhoch. Musíme počkať na špecifickejšie hospodárske údaje a, ako viete, Rada od minulého júla ešte nezasadala. Súhlasím však s pánom Jeanom-Claudom Junckerom, predsedom Euroskupiny, ktorý vyhlásil, že v tejto chvíli nepozorujeme žiadny dosah na rastové prognózy v eurozóne ako takej.
Európske hospodárstvo naďalej preukazuje silný rast založený na pevných základoch. V tomto roku sme dospeli k veľmi pozitívnym výsledkom, pokiaľ ide o znižovanie rozpočtových schodkov, stabilitu eura, hospodársky rast a zamestnanosť.
Na tomto základe musíme hodnotiť nedávne finančné otrasy, ktoré som spomínal. To je všetko, čo by som k tejto záležitosti nateraz povedal. Som si istý, že na neformálnom zasadnutí ministrov financií v rámci Rady ECOFIN, ktoré sa bude konať 14. a 15. septembra v portugalskom meste Porto, bude, ako býva zvykom na týchto zasadnutiach Rady, podrobnejšie analyzovaná hospodárska a finančná situácia Európskej únie na základe oveľa kompletnejších a aktuálnych údajov.
Chcel by som vás ubezpečiť, že portugalské predsedníctvo bude pokračovať v činnosti zameranej na upevňovanie jednotného trhu s finančnými službami. Rovnako aj pokračujúce vysoké investície do konvergencie postupov dohľadu a neustále zlepšovanie zaopatrovacieho rámca jasne dokazujú, že nepodceňujeme význam rámca, ktorý podporuje finančnú stabilitu.
A na záver predsedníctvo je vo všeobecnosti zaviazané k pokračovaniu realizácie lisabonského programu. Realizácia tohto programu je najlepším príspevkom, aký môžeme poskytnúť posilňovaniu potenciálu rastu v európskom hospodárstve a udržaniu pevných základov a portugalské predsedníctvo je v tejto oblasti veľmi odhodlané pokračovať.
Komisia. - (SK) Pán predsedajúci, dámy a páni v uplynulých týždňoch došlo k vážnym otrasom na finančných trhoch, ktoré pôvodne spôsobila kríza na americkom trhu rizikových hypotekárnych úverov.
Táto kríza sa rozšírila na všetky finančné trhy prostredníctvom cenných papierov a finančných produktov, ktorých podkladovými aktívami boli tieto hypotéky, ktoré počas uplynulých rokov vo veľkých množstvách skupovali finančné inštitúcie takmer všade na svete.
Ak sa pozrieme na korekcie akciových trhov za uplynulé týždne, nie sú vyššie než predchádzajúce korekcie trhov za uplynulé dva roky. To, k čomu však nedávno došlo je nezvyčajné, pretože to spôsobilo krízu likvidity na medzibankových trhoch, čo prinútilo centrálne banky vložiť veľmi veľké objemy finančných prostriedkov. Problémy s likviditou sú jasne prepojené s poklesom dôvery spôsobeným nedostatkom informácií o svetovom vystavení sa trhových subjektov produktom prepojeným s rizikovými hypotekárnymi úvermi v severnej Amerike.
Dosah týchto otrasov môže mať ďalekosiahlejšie vplyvy ako to, čo sme mali možnosť pozorovať doteraz, a preto si vyžaduje našu plnú pozornosť a plne oprávňuje dnešnú rozpravu. Je stále predčasné kvantifikovať následky tejto krízy na reálnu ekonomiku.
Konečný dosah bude závisieť v zásade od troch faktorov. Prvým je, že budeme musieť vidieť, aký priamy dosah bude mať pokles na trhu s bývaním v severnej Amerike na celkové hospodárstvo USA, napriek tomu, že niet pochýb o tom, že bude negatívny a rast USA bude nižší ako sa očakávalo doteraz. Keďže hospodárstvo USA má vplyv na širšie svetové hospodárstvo, spomalenie rastu v Spojených štátoch bude mať nejaký vplyv na ostatný svet, najmä na európske hospodárstva. Tento vplyv by mal byť v zásade obmedzený v našom prípade, keďže krajiny EÚ obchodujú najmä v rámci EÚ. Okrem toho svetové hospodárstvo sa naďalej teší vysokému rastu vďaka, okrem iného, dynamike rozvíjajúcich sa krajín. Rozvíjajúce sa krajiny touto krízou určite nie sú vo veľkej miere dotknuté.
Druhým dôležitým faktorom pri hodnotení možného dosahu finančných otrasov sú zmeny v podmienkach financovania pre spoločnosti a domácnosti. Už v súčasnosti sme svedkami prehodnotenia rizikových prirážok, s cieľom priblížiť ich k skutočnému hodnoteniu tohto rizika. Ide o korigovanie situácie, v ktorej nadbytok likvidity viedol k istému uvoľneniu hodnotenia rizika. Má to pozitívne stránky, avšak ak majú byť podmienky financovania sprísnené do určitej miery, hospodárska aktivita bude bezpochyby ovplyvnená obmedzenou dostupnosťou kapitálu.
Tretím faktorom, ktorý je pravdepodobne najdôležitejší a predvídať jeho vývoj je najkomplikovanejšie, bude dosah na dôveru. Dôvera je kľúčovou hnacou silou rozhodnutí o investíciách a nákupoch, avšak na rozdiel od predchádzajúcich faktorov, je subjektívnou hodnotou, ktorá vychádza z celkových signálov, vnímania a informácií, ktoré dostávajú hospodárske subjekty. Medzi iným do tejto skupiny patria signály od verejných orgánov, či už sú to vnútroštátne vlády, parlamentní zástupcovia alebo medzinárodné organizácie.
Preto sa domnievam, že táto diskusia je dobrou príležitosťou nielen na hodnotenie priamych následkov, toho, k čomu v uplynulých týždňoch došlo na trhoch, ale aj na pripomenutie a zdôraznenie skutočnosti, že európske hospodárstvo má, ako práve povedal zástupca Rady, pevné základy, ktoré by nemali byť výrazne poznačené nedávnymi otrasmi, a preto je naše hospodárstvo v dobrej pozícii, aby prekonalo neistoty, ktoré sa objavili.
Ako som už povedal, svetové hospodárstvo je veľmi dynamické a vďaka tomu stále existuje obchodný prebytok vo vonkajšom sektore nášho hospodárstva, ako dokázali najnovšie štatistiky, ktoré vydal Eurostat. Investície, najmä do kapitálového majetku zostávajú na vysokej úrovni, čím podporujú súčasné hospodárske aktivity a predvídajú budúce zlepšenia produktivity. Pozitívny vplyv na súkromnú spotrebu má neustála tvorba pracovných miest, a naše najnovšie štatistiky dokazujú, že miera nezamestnanosti v eurozóne a v EÚ dosahuje takmer historické minimá. V eurozóne je miera nezamestnanosti nižšia ako 7 %. Inflácia je stabilná.
Vďaka týmto skutočnostiam dosahujú podniky pozitívne výsledky, ktoré by im mali umožniť zvládnuť akékoľvek sprísňovanie podmienok na trhu s úvermi bez toho, aby museli vo výraznej miere preskúmať svoje investičné a rastové plány. V krátkosti, dámy a páni, niet pochýb o tom, že za predpokladu, že jedno z rizík poklesu, na ktorý sme upozorňovali už nejaký čas, keď sme vydali svoje hospodárske prognózy, z rizík poklesu na trhu hypotekárnych úverov v USA a jeho dosahu na hospodárstvo USA, sa stane skutočnosťou, rast na tento a budúci rok v Európskej únii a v eurozóne nepresiahne rast stanovený v prognózach vypracovaných v máji tohto roku.
V každom prípade máme dobrý dôvod na to, aby sme neprestali dôverovať základom európskeho hospodárstva a jeho schopnosti prekonať súčasné otrasy. Budúci utorok, 11. septembra, uverejním v mene Komisie predbežné odhady rastu na rok 2007 pre eurozónu, ako aj EÚ, ktoré nám poskytnú prvotné údaje o možnom dosahu krízy.
V ten istý deň budem mať možnosť predložiť vám tieto odhady, keď sa stretnem s Výborom pre hospodárske a menové veci. Odhady na rok 2008 a ďalej, ako viete, musia počkať na vydanie našich hospodárskych prognóz v novembri, ako obvykle.
člen Komisie. - (EN) Vážený pán predsedajúci, posledné týždne zamestnávala našu pozornosť kríza na trhu s rizikovými hypotekárnymi úvermi v USA a jej možný vplyv na Európu. Európsky hypotekárny trh má odlišnú charakteristiku ako trh v Spojených štátoch amerických, takže obavy, že by sa niečo v podobnom rozsahu stalo aj v Európe, sú menej pravdepodobné. Trh s rizikovými hypotékami v Európskej únii je v porovnaní so Spojenými štátmi americkými veľmi ohraničený a okrem toho sme prijali ochranné opatrenia, ako napríklad pravidlá pre poskytovanie pôžičiek a maximálnu hranicu pomeru výšky úveru a hodnoty zabezpečenia.
Nedávna kríza však jasne ukázala prepojenie a globálny charakter finančných trhov. Riziká boli rozumne rozvrstvené. To je správne. Otázkou však ostáva škodlivý vplyv. Niektoré európske banky a aktívne fondy sú vystavené bezpečnostným rizikám súvisiacim s cennými papiermi. Nastali aj skutočné problémy, spôsobené najmä obmedzením likvidity trhov krytých aktívami a trhov s cennými papiermi.
Čo sa môže z tejto krízy Európa naučiť? Je priskoro na vyvodenie pevných záverov, keďže na trhu je príliš veľa neistoty. Rovnako je dôležité rozumne reagovať, ponechávajúc si nevyhnutný časový odstup na vyhodnotenie situácie. Urýchlená politická reakcia by pravdepodobne bola zlou reakciou.
Po prvé, prepojenie trhov dokazuje, ako je dôležitý celosvetovo prepojený prístup ku kontrole s rozumnými pravidlami diktovanými opatrnosťou a s náležitými normami na ochranu investorov. To zapríčiňuje ešte kritickejší tón dialógov o regulácii medzi Komisiou a USA a inými jurisdikciami. Vysoký štandard kontroly na globálnych finančných trhoch je s ohľadom na efekt prelievania nevyhnutným.
Po druhé, nevyhnutne vznikajú otázky o hypotekárnych pôžičkách v Spojených štátoch amerických. Hoci podporujem myšlienku uľahčiť prístup na trh s bývaním pre ľudí, ktorí by si normálne nemohli dovoliť kúpiť dom, s ohliadnutím sa bude nevyhnutné hovoriť o adekvátnosti kontroly a ochrany spotrebiteľa. Náprava prebieha, ale bude určitý čas trvať, kým sa problém vyrieši.
Jedným z ponaučení z krízy je dôležitosť celoživotnej finančnej výchovy občanov a súčasne je dôležité zabezpečiť presadzovanie zodpovedného požičiavania peňazí. V Európskej únii sa už zaoberáme týmito otázkami v rámci prebiehajúcej činnosti v oblasti spotrebiteľských a hypotekárnych úverov a vzdelávania spotrebiteľov.
Po tretie, v centre tejto krízy stál prevod hypotekárnych pôžičiek a ich rizík na tretie osoby. Niekedy sa riziká vrátili do pôvodnej banky, keď sa jej finančné nástroje nemohli odpredať alebo finančne zaistiť cenné papiere vydané danou bankou.
Nepochybne musíme pozorne sledovať mechanizmy, o ktoré ide, to je úloha kanálov a nástrojov na špeciálne účely a ich významu pre európske banky.
Nevyhnutná je aj ďalšia analýza problémov hodnotenia komplexných sekuritizovaných produktov a mechanizmov trhového klíringu v stresových situáciách trhu. Nedávna trhová kríza vyzdvihla aj dôležitosť rizika straty ako dobrého mena, tak aj likvidity ako dôležitých faktorov na riadne posúdenie vystaveniu sa bánk rizikám komplexných transakcií.
Po štvrté, čo s rámcom Bazilej II, novou smernicou o kapitálových požiadavkách pre banky? Bazilej II poskytuje bankám a investičným spoločnostiam väčšie možnosti primerane posudzovať riziká a správne vyvažovať svoj regulačný kapitál. To isté sa týka aj rámca Solventnosť II, ktorá je širšou obdobou rámca Bazilej pre sektor poisťovníctva.
otázke na ústne zodpovedanie Radou o Cieľoch konferencie strán Dohovoru o boji proti rozširovaniu púšte, ktorá sa uskutoční v Madride 3. - 14. septembra 2007, ktorú predložil Miroslav Ouzký v mene Výboru pre životné prostredie, verejné zdravie a bezpečnosť potravín - B6-0140/2007), a
otázke na ústne zodpovedanie Komisiou o Cieľoch konferencie strán Dohovoru o boji proti rozširovaniu púšte, ktorá sa uskutoční v Madride 3. - 14. septembra 2007, ktorú predložil Miroslav Ouzký v mene Výboru pre životné prostredie, verejné zdravie a bezpečnosť potravín - B6-0312/2007).
Autor. - Pán predseda, na začiatok by som sa chcel ospravedlniť najmä našim tlmočníkom, pretože som si nepripravil žiadny písomný prejav, a preto som im dopredu žiadny prejav nemohol dať k dispozícii. Sľubujem ale, že sa budem snažiť hovoriť veľmi pomaly a tiež veľmi stručne. Vec je totiž jasná.
Na začiatok mi dovoľte, aby som ako predseda Výboru pre životné prostredie privítal skutočnosť, že portugalské predsedníctvo si problém dezertifikácie a problém nedostatku vody vytýčilo ako jeden z hlavných cieľov svojho programu a svojho predsedníctva. Preto som tiež samozrejme uvítal organizáciu nastávajúcej konferencie, ktorá tu bola na začiatku spomenutá.
Viete, že tento Parlament i celá Európska únia si vzali klimatické zmeny ako jednu z hlavných výziev na nastávajúce obdobie a vieme, že nedostatok vody a postupujúca dezertifikácia s týmito klimatickými zmenami priamo súvisia. Je totiž ich reálnym dopadom.
Ja osobne patrím k ľuďom, ktorí si myslia, že by sme sa možno mali viac pripraviť na nastávajúce dopady klimatických zmien, než sa snažiť ich zúfalo zastaviť, pretože naše snaženie pravdepodobne nebude úspešné. Dnes je ale isté, že sa Európa, predovšetkým jej južná časť, bude stretávať s nedostatkom vody a so stratami v oblasti kvality pôdy.
Z rozhovorov z klimatológie je mi jasné, že sa vytvára akýsi začarovaný kruh, že vodné straty v atmosfére spôsobujú ďalšiu diverzifikáciu a tá následne spôsobuje ďalšie ohrievanie podnebia, takže preťatie tohto začarovaného kruhu bude veľmi ťažké. Chcel by som sa spýtať Komisie i Rady v mene svojho výboru: Aké konkrétne kroky je odhodlaná Komisia i Rada v tejto oblasti prijať a či je dnes jasné, čo je možné urobiť na úrovni národných vlád a čo je možné urobiť na úrovni celej Európy?
úradujúci predseda Rady. - (SK) Pán predsedajúci, dámy a páni, pán Ouzký, v prvom rade by som sa vám chcel poďakovať za to, že ste odkázali na program portugalského predsedníctva v oblasti životného prostredia, osobitne na záležitosti súvisiace so suchami a rozširovaním púšte. Ide vlastne o jednu z priorít portugalského predsedníctva a chcel by som teraz upozorniť na výsledky dosiahnuté v tejto oblasti zverejnené na neformálnom zasadnutí Rady ministrov životného prostredia, ktoré sa konalo nedávno v Portugalsku.
Nebudem tu čítať všetky body zo záverov predsedníctva týkajúcich sa tejto záležitosti. Považujem ich však za veľmi zaujímavé a dôležité, a preto by som vás na tieto závery chcel upozorniť, najmä pokiaľ ide o boj proti suchám a vzťah medzi suchami a životným prostredím a opatrenia, ktoré by sme mohli a mali prijať, s cieľom riešiť tento narastajúci problém.
Chcel by som tiež spomenúť o niečo podrobnejšie konferenciu strán Dohovoru Organizácie spojených národov o boji proti rozširovanie púšte, ktorá je tiež dôležitým bodom na tomto zasadnutí. Táto konferencia, ako viete, sa koná teraz od 3. do 14. septembra v Madride.
Rada 23. júla schválila závery, v ktorých sa stanovujú priority Európskej únie, priority, ktoré EÚ musí presadzovať na tejto konferencii strán dohovoru, ktorá je ôsmou konferenciou, ktorá sa koná od podpísania dohovoru. Viete, že Rada podporuje prijatie, na tejto ôsmej konferencii strán dohovoru, Desaťročného strategického plánu a rámca na podporu vykonávania dohovoru Organizácie spojených národov, ktorý pripravila Medzikonferenčná medzivládna pracovná skupina a neviem sa dočkať jeho realizácie.
Uvedomujeme si, že občianska spoločnosť v tejto súvislosti bude zohrávať dôležitú úlohu, najmä na miestnej úrovni a schvaľujeme to. Preto musíme podporiť väčšiu účasť všetkých subjektov občianskej spoločnosti na vykonávaní alebo na procese dohovoru Organizácie spojených národov o boji proti rozširovaniu púšte.
Iste tiež viete, že na konferencii strán dohovoru sa má zdôrazniť vzťah chudoby a rozširovania púšte, s cieľom určiť, akým spôsobom by mohol dohovor prispieť k boju proti chudobe v úzkej spolupráci s inými príslušnými svetovými a regionálnymi subjektmi. Rada sa domnieva, že je dôležité dospieť k dohode na zlepšenom systéme monitorovania dohovoru založeného na normách pre zachovanie, hospodárenie a udržateľné využitie suchých oblastí. Takýto systém umožní kvantifikovať minulý a súčasný pokrok.
Výbor pre vedu a technológiu bude zohrávať dôležitú úlohu pri zlepšovaní vedomostnej základne dohovoru a umožňovaní prijímaní opatrení a rozhodnutí na pevnejšom základe. Rada Európskej únie sa domnieva, že výzvy rozširovania púšte, zmeny klímy a biodiverzity sa vzájomne dopĺňajú a musí sa k nim pristupovať koordinovaným spôsobom s primeranými politikami, s cieľom rozvinúť a zefektívniť synergie. Rada sa tiež domnieva, že ďalšími zásadne dôležitými faktormi sú dostupnosť primeraných finančných zdrojov, účinného riadenia a financovania iniciatív na boj proti rozširovaniu púšte, ako aj aktívny a efektívny sekretariát dohovoru.
Sucho, ako rozširovanie púšte, je tiež vážnym dôvodom na obavy. Rada je pevne presvedčená, že tieto hrozby - suchá a rozširovanie púšte - sa dajú riešiť efektívne jedine prostredníctvom medzinárodnej spolupráce. Európska únia preto plní svoje ciele v tejto oblasti v spolupráci s tretími krajinami. Chcel by som vám v tejto súvislosti pripomenúť, že na svojom výročnom zasadnutí, ktoré sa konalo 25. mája prijala Rada ministrov AKT-ES spoločné vyhlásenie o boji proti suchám a rozširovaniu púšte.
V tomto spoločnom vyhlásení krajín AKT a Európskej únie sa uznáva význam Dohovoru Organizácie spojených národov o boji proti rozširovaniu púšte pre odstraňovanie chudoby a plnenie rozvojových cieľov milénia stanovených Organizáciou spojených národov.
Vo vyhlásení sa podporuje, aby konferencia strán dohovoru prijala Desaťročný strategický plán a nalieha sa na spoluprácu všetkých strán, s cieľom zefektívniť dohovor Organizácie spojených národov. Preto sa domnievame, že je veľmi dôležité stanoviť obmedzené množstvo priorít, pokiaľ ide o vykonávanie, vybraných na základe vedeckých údajov a využívať ukazovatele na kvantifikovanie dosiahnutého pokroku.
Podľa nášho názoru väčšia účasť občianskej spoločnosti na druhej strane a zlepšená komunikácia a širší dialóg medzi všetkými subjektmi významne prispejú k účinnosti Dohovoru Organizácie spojených národov o boji proti rozširovaniu púšte.
Komisia. - (SK) Pán predsedajúci, dámy a páni, Európske spoločenstvo pripisuje veľký význam úlohe Dohovoru Organizácie spojených národov o boji proti rozširovaniu púšte v rámci znižovania chudoby, odkedy bol podpísaný v roku 1994. Dohovor bol navrhnutý ako základný nástroj na pomoc pri plnení cieľov trvalo udržateľného využívania pôdy, s cieľom bojovať proti hladomoru a chudobe.
Komisia stále považuje tento dohovor za kľúčovú súčasť boja proti chudobe a rozširovaniu púšte. Dohovor je stále jedinečným fórom s potrebnou právomocou a skúsenosťami na výmenu skúseností a určovanie nových prístupov k riešeniu znehodnotenia pôdy a dosiahli sme vďaka nemu už veľmi veľa, ale ako všetci vieme, je toho potrebné urobiť ešte veľmi veľa.
V súčasnosti sa činnosť dohovoru zameriava na kľúčové otázky vykonávania opatrení, akými sú integrácia a koherentnosť v strategických rámcoch pre spoluprácu. Dotknuté krajiny, ako aj krajiny poskytujúce pomoc, musia zabezpečiť, aby sa dohovor rozvíjal v úzkom prepojení s ostatnými kľúčovými rozvojovými iniciatívami, a najmä musia zabezpečiť, že príslušné krajiny sú zodpovedné za proces a samé ho riadia.
Pokiaľ ide o ciele Európskej únie, ktoré hodlá presadzovať na konferencii v Madride, v prvom rade Komisiu osobitne teší, že členmi delegácie Spoločenstva na konferencii sú štyria poslanci Európskeho parlamentu. Dohovor nastupuje do druhého desaťročia svojho vykonávania a je nutné prispôsobiť ho, s cieľom reagovať na nové výzvy, vyžívať výhody nových možností. Znamená to preskúmanie opatrení, ktoré sa prostredníctvom dohovoru prijímajú, s cieľom maximalizovať účinnosť a efektívnosť našej činnosti v oblasti boja proti degradácii pôdy a chudobe.
Vzhľadom na uvedené je hlavným cieľom EÚ, ktorý hodlá presadzovať na konferencii v Madride, prijatie desaťročného strategického plánu na zlepšenie uplatňovania dohovoru, ktorý vypracovala pracovná skupina v súlade so závermi poslednej konferencie strán dohovoru, ktorá sa konala v roku 2005. Európska únia vo veľkej miere podporuje tento plán, ktorý predstavuje spoločnú obnovenú víziu strán týkajúcu sa strategického smerovania, ktoré sa má určiť na nasledujúcich desať rokov. Ak bude, ako dúfame, táto spoločná vízia prijatá, bude nutné, aby sme vytvorili účinný rámec uplatňovania, s cieľom maximalizovať efektívnosť činnosti sekretariátu dohovoru a jeho iných inštitúcií.
A na záver tento balík reforiem bude podporovať realistický rozpočet, ktorý je prijateľný pre všetky strany a v ktorom sa stanovujú výdavkové položky, ktoré sú v súlade s plánovanými opatreniami a ktoré spĺňajú veľmi prísne normy transparentnosti a prehľadnosti. Ako povedal pán úradujúci predseda Rady, v júli Rada pre všeobecné záležitosti a vonkajšie vzťahy vo svojich záveroch prijala celkový prístup, o ktorom som hovoril.
v mene skupiny PPE-DE. - (SK) Pán predsedajúci, som hrdá na to, že sme v tomto Parlamente boli schopní vypracovať uznesenie, ktoré bude predložené na najbližšej konferencii dohovoru, ktorá sa koná v Madride a ktorú organizuje OSN. Rovnako som hrdá na to, že, ako som bola práve informovaná, nám španielsky parlament udelil povolenie, čo je úplne výnimočná situácia, za ktoré by som chcela poďakovať pánovi Marínovi, predsedovi španielskeho národného zhromaždenia. Dostali sme slovo a budeme sa prezentovať aj na plenárnom zasadnutí španielskeho parlamentu.
Som však dosť skeptická, pokiaľ ide o tému rozširovania púšte. Vlastné dokumenty Európskej komisie dokazujú, že pomoc, ktorá bola za uplynulé roky poskytnutá a politika, ktorá sa vykonáva neprinášajú požadované výsledky. Prečo? Pretože politika zameraná na boj proti rozširovaniu púšte vyžaduje integrované systémy, pričom je nevyhnutné, aby sa spojili všetky hľadiská, ale žiaľ úrady vyvíjajú činnosť oddelene. Poľnohospodárstvo nespolupracuje so životným prostredím, politika vodného hospodárstva funguje oddelene a v skutočnosti, pokiaľ ide o problémy s rozširovaním púšte, keď sa veľké plochy zeme ponechávajú bez činnosti, sú tieto v prípade regiónu Stredozemia nezvyčajné.
Tá istá európska poľnohospodárska politika spôsobuje, že pôda na juhu a v Európe je ponechaná ladom a SPP bude mať výrazný vplyv na rozširovanie púšte. Nehovoriac o zmene klímy, oblasti, v ktorej sa napríklad nerieši problém nedostatku vody a topenia sa ľadovcov, ktoré sa už objavujú a budú mať absolútny vplyv na stav pôdy.
Chcela by som preto krajiny upozorniť, že namiesto vykonávania pozorovaní by mali prijať osobitné politiky a realizovať programy, pretože ide skutočne o otázku integrovaných projektov, v ktorých štáty musia riešiť integrované politiky a aktívne politiky. Domnievam sa, že o rozširovaní púšte vieme všetko, ale robíme len veľmi málo.
Vzhľadom na závery Rady pre všeobecné záležitosti, ktorá zasadala 17. a 18. júna 2007 v Luxemburgu a zaoberala sa rozšírením a konsolidáciou globálneho prístupu k prisťahovalectvu, ako aj problémami, ktoré predstavuje vykonávanie opatrení stálej medzivládnej spolupráce v tejto oblasti, aké opatrenia môže Rada navrhnúť, s cieľom rozvíjať efektívnejšie politiky Únie vrátane najmä skutočných rozhodovacích právomocí zverených Komisii alebo agentúre Frontex v záležitostiach, akými je zavádzanie pilotných projektov pridruženia?
úradujúci predseda Rady. - (SK) Inštitúcie EÚ vykonávajú série opatrení, ktoré Rada stanovila vo svojich záveroch z 18. júna 2007 v rámci možností svojich právomocí, ktoré im boli udelené na základe zmluvy v spolupráci s členskými štátmi a podľa potreby s príslušnými tretími krajinami.
Zodpovednosť za kontrolu a dohľad nad vonkajšími hranicami náleží členským štátom. Napriek tomu je v záujme všetkých členských štátov, ktoré sú stranami Schengenskej dohody, nielen krajín, ktoré majú vonkajšie hranice, zabezpečiť, že kontroly vonkajších hraníc sú efektívne. Boli preto prijaté určité opatrenia na podporu solidarity a spolupráce medzi členskými štátmi v tejto oblasti.
Založenie Európskej agentúry pre riadenie operačnej spolupráce na vonkajších hraniciach členských štátov Európskej únie, agentúry všeobecne známej pod názvom Frontex nariadením (ES) č. 2007/2004 bolo dôležitým krokom pri podpore tejto solidarity.
Rovnakým spôsobom bola kapacita agentúry Frontex ďalej posilnená prijatím návrhu nariadenia Európskeho parlamentu a Rady, ktorým sa vytvára mechanizmus na zriadenie rýchlych pohraničných zásahových tímov z 12. júna tohto roku, ako aj zriadenie centralizovanej databázy dostupného technického zariadenia, známej ako "toolbox" počas roku 2007, ktorú spravujú členské štáty a môžu ju sprístupniť iným členským štátom.
Začiatok spoločných operácií a pilotných projektov je naviazaný na dohodu príslušných členských štátov. Rýchle pohraničné zásahové tímy sa stanovujú na žiadosť predloženú jedným alebo viacerými členskými štátmi. Frontex tieto činnosti koordinuje.
V súčasnosti neplánujeme rozšíriť rozsah rozhodovacích právomocí Komisie alebo agentúry Frontex v tejto súvislosti. Okrem toho schválenie Rozhodnutia Európskeho parlamentu a Rady č. 574/2007/ES, ktorým sa zriaďuje Fond pre vonkajšie hranice na obdobie rokov 2007 až 2013 ako súčasť všeobecného programu Solidarita a riadenie migračných tokov je ďalším dôležitým krokom na podporu solidarity a zavedú sa ním nové prostriedky na rozšírenie finančnej pomoci členským štátom, ktoré uplatňujú ustanovenia Schengenskej dohody na svojich vonkajších hraniciach.
(SK) Pán úradujúci predseda, veľmi pekne vám ďakujem za informácie, ktoré ste mi poskytli. Som si vedomý ústavných obmedzení rozvoja týchto opatrení na spoluprácu, ako aj neochoty mnohých členských štátov prijať silnejšie záväzky, vždy však podstupujeme riziko, že slová Európskej únie nepotvrdia fakty, a to najmä v oblasti fungovania mechanizmu agentúry Frontex. V dôsledku striktne medzivládnej a dobrovoľnej povahy spolupráce sú často slová Európskej únie len slovami, inak povedané program sa začne vykonávať a je prerušený pretože buď vlády nedodali materiálne zdroje, alebo ich aj poskytli, ale žiadajú ich späť, čo znamená, že v konečnom dôsledku máme opakované vyhlásenia, ktoré sú pre verejnosť naozaj sklamaním, v ktorých oznamujeme, že finančné prostriedky boli odobrané hneď po tom, ako sa operácia začala alebo len veľmi krátko počas jej priebehu.
Dúfam, že predsedníctvo posilní konsolidáciu systému, ktorý umožní, aby sa tento typ operácie mohol vykonávať na trvalejšej báze.
úradujúci predseda Rady. - (SK) Chápem vaše znepokojenie. V každom prípade aj tu by sme myslím mali brať do úvahy pozitívum dosiahnutého pokroku. Ak zohľadníme to, kde sme začali a k čomu sme dospeli, je podľa môjho názoru zriadenie agentúry Frontex pokrokom a krokom vpred v spolupráci v rámci Európskej únie v oblasti záležitostí týkajúcich sa riadenia vonkajších hraníc.
Môžeme, ak si to členské štáty želajú, ako ste uviedli, rozvinúť právomoci a schopnosti agentúry Frontex. Avšak domnievam sa, že slovo platí aj tu a nie je to medzivládne slovo, ale základné slovo, slovo, na ktorom dovolím si tvrdiť stojí Únia a tým slovom je solidarita.
V tejto záležitosti sa tiež musíme spoľahnúť na solidaritu, solidaritu s členskými štátmi, ktoré by ju mohli niekedy potrebovať. Toto slovo, pre ktoré neexistuje náhrada, je slovom, ktoré neoznačuje medzivládnu situáciu, ale úniu.
(SK) Pán úradujúci predseda, chcel by som byť konkrétnejší. Myšlienka agentúry Frontex je úžasná, avšak jej realizácia je slabá. Jedným z dôvodov tejto situácie je skutočnosť, že členské štáty neposkytujú zamestnancov a zariadenie, ktoré prisľúbili. Pán Frattini zistil, že bolo poskytnutých 10 %. Chcel by som, aby ste mne a Parlamentu povedali, koľko zamestnancov a aké technické zariadenie prisľúbené ktorými členskými štátmi boli do dnešného dňa dodané a čo ešte chýba a aké opatrenia plánujete stanoviť na zabezpečenie toho, aby v konečnom dôsledku všetky členské štáty poskytli, čo prisľúbili, aby agentúre Frontex umožnili celoročné fungovanie.
Rovnako chápem otázku váženého pána poslanca. Musíme mať na zreteli záväzky, ktoré sme prijali v rámci oblasti agentúry Frontex, či už pokiaľ ide o zariadenie, financovanie alebo personál a svoje záväzky musíme dodržiavať. Chcel by som zdôrazniť, že predsedníctvo nezabudlo na tieto aspekty upozorniť.
Ak nie sme schopní plniť záväzky, potom to musíme prioritne napraviť. Je to jediný spôsob, akým umožníme agentúre Frontex efektívne vykonávať úlohu a právomoci, ktoré jej boli zverené.
(SK) Chcel by som sa opýtať, či sa zvažovalo zapojenie malých a stredných podnikov. V konečnom dôsledku tieto vo výraznej miere prispievajú k zamestnanosti v Európe. Chcel by som sa tiež opýtať na rozsah, do akého, ako vidíme v Spojených štátoch amerických, prináša najmä zamestnávanie žien opatrenia do lisabonského programu. Prijala Rada na základe toho príslušné predbežné opatrenia na integráciu pracovníkov?
úradujúci predseda Rady. - (SK) Chcel by som povedať, že pokiaľ ide o riadenie agentúry Frontex a správu všeobecnejšej záležitosti, ktorou je prisťahovalectvo, sú základnými cieľmi portugalského predsedníctva efektívnejší boj proti nezákonnému prisťahovalectvu a zlepšenie prispôsobenia, integrácie a kvality života tých, ktorí medzi nami žijú a legálne prispievajú k nášmu hospodárskemu a sociálnemu rozvoju.
Portugalské predsedníctvo hodlá prijať viaceré iniciatívy v tejto súvislosti. Mali by sme myslieť na opatrenia, ktoré sú základné a nevyhnutné v tejto oblasti, pokiaľ ide o naše vzťahy s tretími krajinami. Prisťahovalectvo bude vždy na programe predsedníctva a Rady v rámci ich dialógu s tretími krajinami.
Aké rozdiely v zaobchádzaní s mužmi a so ženami zistila Rada v súvislosti so zárobkovou činnosťou?
Čím hodlá Rada prispieť v súvislosti s diskusiami o aktualizácii pracovnoprávnych predpisov, s cieľom bojovať proti diskriminácii, aby muži a ženy mali prístup ku kvalitným pracovným miestam poskytujúcim flexibilitu a istotu?
Je možné dohodnúť sa na ochranných doložkách určených na ochranu materstva a zlúčenie pracovného a rodinného života v súkromnom sektore?
Pokiaľ ide o rozdiely v zaobchádzaní s mužmi a ženami v oblasti zárobkovej činnosti, boli schválené základné právne predpisy vrátane istých smerníc, v ktorých sa stanovuje rovnaké zaobchádzanie, pokiaľ ide o odmenu, prístup k zamestnaniu, odbornú prípravu, kariérny rast a pracovné podmienky.
Okrem toho sú Komisia a Eurostat zodpovední za monitorovanie situácie v tomto sektore v rôznych častiach Európskej únie. Je evidentné, že s cieľom formulovať politiky, existuje základná potreba vysokokvalitných údajov z celej Európskej únie. V tejto súvislosti ma teší, že môžem upozorniť na dohodu, ku ktorej nedávno dospeli Rada a Parlament o zriadení Inštitútu pre rodovú rovnosť, ktorý bude pôsobiť presne v tejto oblasti.
Pokiaľ ide o aktualizáciu pracovnoprávnych predpisov, môže Rada prijať opatrenia len na základe legislatívneho návrhu Komisie. V každom prípade však Rada tiež uplatňuje otvorenejšie metódy koordinácie v rámci Európskej stratégie zamestnanosti. V tejto oblasti politiky sa momentálne zameriavame na nedávne oznámenie Komisie o flexiistote, v ktorom sa konkrétne uvádza rodová rovnosť ako jedna z možných spoločných zásad, ktoré by mohli byť prijaté na úrovni Európskej únie.
Fungovanie dialógu a konzultácií s tretími krajinami v oblasti ľudských práv (rozprava)
Ďalším bodom je správa pani Valenciano Martínez-Orozcovej v mene Výboru pre zahraničné veci o fungovaní dialógu o ľudských právach a konzultáciách o ľudských právach s tretími krajinami.
spravodajkyňa. - (SK) Pani predsedajúca, zrod Európskej únie inšpirovali nescudziteľné hodnoty. Rovnakým spôsobom, akým starostlivo dohliadame na naše členské štáty, s cieľom uistiť sa, že neporušujú právo na slobodu alebo právo na život alebo na demokraciu, musíme rozhodným spôsobom pôsobiť v rámci dialógu na krajiny, s ktorými máme politické, obchodné, hospodárske alebo partnerské vzťahy atď., s cieľom dosiahnuť, aby sa aj v týchto krajinách dodržiavali ľudské práva.
V celej komplexnosti a rozsahu vonkajších vzťahov EÚ by sa na priestor venovaný dialógu a konzultáciám o ľudských právach s tretími krajinami mohlo zabúdať, alebo by mohli zostávať v pozadí. Ak by sa situácia vyvinula takýmto spôsobom a my by sme to pripustili, dopustili by sme sa veľmi vážnej chyby.
Táto správa je venovaná aspektom, ktoré je potrebné zlepšiť, úlohe, ktorá je povinnosťou EÚ podľa článku 11 zmluvy o EÚ a ktorá spadá do oblasti politickej etiky. Ľudské práva by mali byť ústrednou témou vonkajšej politiky EÚ a EÚ by mala využívať ich pôsobenie na zlepšenie životných podmienok ľudí v krajinách, s ktorými udržiava vzťahy. Toto je jedným z kľúčových politických prvkov tejto správy.
Keď si sadneme za rokovací stôl, aby sme diskutovali o hospodárskych a obchodných dohodách s krajinou, v ktorej sú porušované základné práva, nemôžeme na tento stôl položiť ceny, dohody a zmluvy, pričom nehanebne zametieme pod koberec situáciu, v ktorej sa všetci jej občania ocitajú.
Ak necháme ľudské práva pred dverami rokovacích sál, uchýlime sa k najstrašnejšej forme cynizmu. Musíme tiež preskúmať úlohu, ktorú zohráva občianska spoločnosť a zástancovia ľudských práv, výrazné hlasy, ktoré sú dôležité pre pokrok vo všetkých utláčaných spoločnostiach.
V správe, o ktorej tu dnes diskutujeme, sa hodnotí jeden z hlavných nástrojov, ktorým Európska únia disponuje na dosiahnutie cieľov, ktoré som uviedla a tiež na jasné vymedzenie úlohy, ktorú chceme zohrávať v rámci svetového poriadku. Jedine prostredníctvom rešpektu a reciprocity sme schopní dosiahnuť pokrok v úlohe presadzovania ľudských práv.
Vôbec nepripadá do úvahy, aby sme svoju činnosť vyvíjali nátlakom a paternalistickým prístupom. Nemáme právo nikomu kázať, avšak je našou povinnosťou udržiavať konzistentnosť s našou vonkajšou činnosťou a podporovať vzťahy s tými krajinami, ktoré dosahujú výsledky, pričom by sme sa mali vyhnúť nerovnováhe a selektívnemu zaobchádzaniu, ktoré by oslabilo našu dôveryhodnosť.
V správe, ktorú dnes tomuto Parlamentu predkladám, sa vyzýva na činnosť na troch úrovniach, ktorými sú väčšia konzistentnosť pri vedení dialógov a konzultácií, ktorá si vyžaduje širšiu koordináciu medzi Radou, ktorá sa žiaľ tejto rozpravy nezúčastňuje, Komisiou a Parlamentom, využitie mechanizmu na uľahčenie bezproblémovej komunikácie a predchádzanie rozporom medzi rôznymi inštitúciami Spoločenstva. Ide o to, aby sme všetci zastávali jedno jasné stanovisko.
Ide aj o transparentnosť v riadení dialógov a konzultácií, ktorá by v oblasti ľudských práv mala byť zásadou, nie výnimkou. Flexibilita a pragmatizmus nutné na dosiahnutie špecifických výsledkov by nemali zatieňovať celkovú situáciu týkajúcu sa programu, cieľov alebo výsledku dialógu.
Žiadame, aby bola úloha Európskeho parlamentu posilnená, čo je prvok, ktorý, dámy a páni, skutočne chýba v riadení tohto nástroja, a to bez toho, aby pre danú situáciu existovalo právne alebo formálne zdôvodnenie.
Európsky parlament je pripravený konať zodpovedne v oblasti svojich vonkajších právomocí. Tento parlament si v oblasti ľudských práv vybudoval pozíciu kľúčovej európskej inštitúcie, zameral sa na ne a je odhodlaný využiť každú metódu, ktorá je mu dostupná, na to, aby vykonával svoju úlohu politickej záruky vonkajšej činnosti Únie.
Európsky parlament nalieha na Komisiu a Radu, aby brali do úvahy a zavádzali do praxe odporúčania z tejto správy, ktoré široko podporujú všetky politické skupiny tohto Parlamentu.
Dámy a páni, je nutné, aby bolo hlas Parlamentu počuť. Uvedomujeme si, že to o čo žiadame bude vyžadovať veľké úsilie, a preto zvažujeme potrebu rozšírenia zdrojov vyčlenených pre oddelenia pre ľudské práva v Komisii, ako aj v Rade, ktorá sa dnešnej rozpravy nezúčastňuje.
Napriek tomu ide o minimálnu požiadavku pre Európsku úniu, ktorá svetu tvrdí, že presadzovanie ľudských práv je nescudziteľnou európskou hodnotou. Ak chceme byť dôveryhodní, musíme na tejto úlohe pracovať.
člen Komisie. - (EN) Vážená pani predsedajúca, správa, ktorú pripravila spravodajkyňa, pani Valencianová Martínezová-Orozcová, a uznesenie Parlamentu sa venujú veľmi dôležitému a súčasne stále zložitejšiemu nástroju zahraničnej politiky Európskej únie týkajúcej sa ľudských práv .
Pani komisárka Ferrerová-Waldnerová (ktorá ľutuje, že sa nemohla zúčastniť dnešnej rozpravy) dávala primerane pokyny svojim útvarom, aby poskytli akúkoľvek podporu spravodajkyni v jej ťažkej úlohe preskúmať fungovanie dialógov a diskusií o ľudských právach s tretími krajinami.
Správa pridáva ďalší stavebný komponent pozoruhodnej práce Parlamentu pri hodnotení sady nástrojov EÚ o ľudských právach prostredníctvom pravidelných výročných správ, správy pána Agnoletta o doložkách o ľudských právach, štúdie Európskeho medziuniverzitného strediska o vplyve činností Parlamentu v oblasti ľudských práv, ako aj štúdie o usmernení pre oblasť mučenia. Správa tiež užitočne dopĺňa pravidelné posúdenie dialógov a diskusií o ľudských právach vykonané Radou a Komisiou.
Komisia by chcela spravodajkyni a Parlamentu vzdať poklonu za správu, podrobnú analýzu a odporúčania venované dialógom a diskusiám Európskej únie v oblasti ľudských práv.
Komisia zastáva názor, že zo všetkých nástrojov, ktoré máme v oblasti ľudských práv k dispozícii, sú to dialógy, ktoré poskytujú pravdepodobne najlepšiu šancu na zabezpečenie pozitívnych a dlhodobých výsledkov v oblasti rozvoja uznávania ľudských práv na celom svete, pokiaľ sme pripravení do nich investovať dostatočný čas a energiu.
Pevne veríme, že Európska únia môže dosiahnuť úspech v oblasti pokroku ľudských práv v tretích krajinách len prostredníctvom trpezlivej práce vytvárania mostov a presviedčaní, a to nielen v bilaterálnych vzťahoch, ale ako ukazuje vývoj Rady pre ľudské práva aj v rámci multilaterálnych orgánov.
Veľká rôznorodosť a počet dialógov a diskusií Európskej únie o ľudských právach s tretími krajinami, ktorých počet navyše stále rastie, spôsobuje, že globálne hodnotenie je veľmi náročné.
Štrukturálne dialógy, ako tie s Čínou, rozhovory založené na zhode, ako tie s mnohými susedskými krajinami, diskusie s rovnako zmýšľajúcimi partnermi, ako napríklad s USA a Kanadou, alebo miestne rozhovory na úrovni trojky s radou krajín sa odlišujú v mnohých ohľadoch, či už je to ich pravidelnosť, politická úroveň, typ účastníka dialógu, hĺbka diskusie alebo skutočnosť, že niektoré sú spojené so spoločenskými občianskymi podujatiami a iné nie.
Komisia vidí takú rôznorodosť ako dôkaz dynamiky a potenciálu, ktorý dialóg poskytuje, a ako výhodu, ktorá by sa mala zachovať, a vôbec nie ako nedostatok tohto nástroja. Usmernenia EÚ v oblasti dialógov o ľudských právach a Dohoda z Cotonou (AKT-EÚ) zdôrazňujú význam flexibility vziať do úvahy rozdielnu situáciu v krajinách, ich rozvoj v priebehu času a dynamické vzťahy medzi ktoroukoľvek treťou krajinou a Európskou úniou.
Preto by nebolo vhodné prísne ich roztriediť podľa modality, kým sa držíme spoločného smeru a cieľov pre dialóg. Aby bol tento nástroj účinný, musí byť šitý na mieru a schopný prispôsobiť sa zmenám okolností.
Rovnako je treba mať na pamäti, že rôzne dialógy a diskusie sú v odlišnej fáze vyspelosti. Dialóg s Čínou alebo diskusie s rovnako zmýšľajúcimi krajinami vytvorili za niekoľko rokov viac-menej konsolidované metódy, a preto umožňujú intenzívne a hlboké diskusie.
V prípadoch ako sú dialógy so susednými krajinami, nástroj stále dolaďujeme a sme v štádiu budovania potrebnej sebaistoty na uskutočnenie skutočne zmysluplných diskusií.
Sme preto presvedčení, že aj v týchto prípadoch otázky ako žiaduca účasť odborníkov z príslušných ministerstiev, účasť občianskej spoločnosti alebo posúdenie jednotlivých prípadov budú umožnené, len čo si uplatnenie nájde svoju vlastnú, spoľahlivú pôdu.
Nakoniec, vás chcem ubezpečiť, že odporúčania pre Komisiu budú starostlivo preskúmané a môžete počítať s našim odhodlaním zlepšovať informovanosť Parlamentu s cieľom umožniť zvýšenú transparentnosť dialógov a diskusií o ľudských právach.
Uplatňovanie zásady trvalej udržateľnosti v rybnom hospodárstve EÚ pomocou maximálneho udržateľného výnosu (rozprava)
Nasledujúcim bodom je správa, predložená pani Fraga Estévezovou v mene Výboru pre rybné hospodárstvo o zavádzaní trvalej udržateľnosti do rybného hospodárstva EÚ pomocou maximálneho udržateľného výnosu.
spravodajkyňa. - (SK) Pani predsedajúca, dovoľte mi na úvod povedať, že dnes sa potopila španielska rybárska loď pri andalúzskom pobreží, pričom traja ľudia zahynuli a po ďalších piatich sa pátra. Vyzývam Parlament, aby súcitil s rodinami obetí v ich zármutku a v nádeji na záchranu nezvestných námorníkov.
Teraz by som prešla ku správe, o ktorej dnes diskutujeme. Prvá záležitosť, ktorú by som chcela zdôrazniť, ako Komisia sama uznáva a Parlament uviedol pri mnohých príležitostiach, je zrejmý nedostatok systému správy rybolovu Spoločenstva, ktorý počas mnohých rokov, čo je zavedený, neviedol k zabezpečeniu udržateľnosti zdrojov a viedol k nedostatočnej podpore účinného a ziskového odvetvia rybolovu.
Paradoxne systém správy je jediným, ktorý nebol základnou súčasťou hlavných reforiem z roku 2002 a z tohto dôvodu musí Komisia neustále plátať taký alebo onaký nedostatok, riešiť neudržateľné odhadzovanie, stanovovať každý deň kontrolné opatrenia a zavádzať plány na obnovu, avšak bez riešenia hlavnej otázky, ktorou je zavedenie koherentného a aktuálneho rámca pre model správy rybolovu.
V takomto kontexte nám Komisia predložila oznámenie, v ktorom sa rozhoduje pre maximálny udržateľný výnos ako štandard dlhodobého rybolovu, teoretický model, ktorým sa snaží spojiť najúčinnejšie využívanie druhov so zaručením biologickej udržateľnosti. Problém spočíva v skutočnosti, že sa zistilo, že maximálny udržateľný výnos, ktorý ako racionálny a teoretický koncept nemusí byť dosiahnuteľný, si v rámci praktického uplatňovania môže vo viacerých smeroch protirečiť a v skutočnosti ho dnes veľká časť vedeckého spoločenstva považuje za prekonaný.
Otázkou je teda opätovné definovanie modelu takým spôsobom, vďaka ktorému môže byť prispôsobený realite rybárskych spoločenstiev. Preto sa objavuje množstvo otázok o spôsobe, akým je to možné dosiahnuť, čo sa v správe, ktorú tu dnes prezentujeme snažíme zdôrazniť, a ktoré nie sú nijakým spôsobom zodpovedané v rámci oznámenia Komisie, ktoré je veľmi nejednoznačné a nekonkrétne.
Je zjavné, že tu dnes nekritizujeme zámer Komisie zaviesť nový model správy, ale jej neschopnosť vysvetliť nám, akým spôsobom tento model prekoná ťažkosti svojho zavedenia do praxe a obíde nebezpečenstvá, ktoré sú prítomné v súčasnej definícii maximálneho udržateľného výnosu. Okrem toho vieme, že maximálny udržateľný výnos vyžaduje množstvo dôveryhodných, presných vedeckých údajov, pričom v prípade veľkej väčšiny druhov nie je možné dosiahnuť túto úroveň určitosti.
V druhom rade bol model vytvorený na základe využívania jedinej populácie, pričom veľká väčšina rybného hospodárstva Spoločenstva je zameraná na viaceré druhy, čo znamená nadmerný alebo nedostatočný výlov mnohých z nich, čo je zjavne v protiklade k súčasnej definícii maximálneho udržateľného výnosu. Systém nefunguje v prípade morských druhov a dnes už tiež vieme, že stav populácií ovplyvňujú aj iné faktory, akými sú chyby pri výbere druhov alebo environmentálne faktory, ktoré môžu viesť k nesprávnym definíciám maximálneho udržateľného výnosu.
Je isté, že prísne uplatňovanie kategórie maximálneho udržateľného výnosu z krátkodobého hľadiska povedie k miestami drastickému zníženiu množstva rybolovných príležitostí, a tak aj rybolovu, príjmu a zamestnanosti vo flotile Spoločenstva.
Pani predsedajúca, dovoľte mi poďakovať všetkým kolegom za ich príspevky a požiadať o prijatie správy, prostredníctvom ktorej sa snaží Výbor pre rybné hospodárstvo vyzvať Európsku komisiu, aby v prvom rade vyjasnila tieto nejasnosti predtým ako ustanoví zavedenie typu modelu pre niektoré druhy veľkého hospodárskeho významu, ktorého účinnosť je pre väčšinu rybného hospodárstva vedecky a hospodársky otázna. Výbor hodlá tiež vyzvať Komisiu, aby najprv vážne zhodnotila samotný systém správy rybolovu so zameraním na ekosystém a potom sa rozhodla, akým spôsobom prispôsobí referenčné body a vybratý model, či už bude založený na maximálnom udržateľnom výnose alebo na niečom inom. Nemala by tak urobiť, a túto časť musím zdôrazniť, bez toho, aby predtým vypracovala sociálnu a hospodársku analýzu následkov jeho vykonávania a opatrení na zmiernenie jeho dosahu. Všetky tieto otázky nás a naše odvetvie veľmi znepokojujú.
člen Komisie. - (EN) Vážená pani predsedajúca, v prvom rade mi dovoľte poďakovať spravodajkyni, pani Fragovej Estévezovej a všetkým členom Výboru pre rybné hospodárstvo za veľmi podrobnú správu o vykonávaní udržateľného rybolovu založeného na maximálne udržateľnom výnose.
Potešilo ma, že vo veľkej miere súhlasíme najmä s potrebou upustiť od ročného rozhodovania a umožniť tým pozvoľnejší prístup a lepšie sektorové plánovanie. Dlhodobý prístup tiež umožní väčšiu stabilitu a udržateľnosť v oblasti využívania zdrojov rybného hospodárstva.
Som si istý, že súhlasíme s cieľmi súrne prijať opatrenia na zlepšenie veľmi slabého stavu zdrojov rybného hospodárstva v Európe s cieľom dostať zdroje na udržateľnú úroveň, čo zlepší výnosnosť priemyslu rybného hospodárstva z dlhodobého hľadiska.
Okrem priemyselných ziskov existuje medzinárodný politický záväzok, ktorý by sa mal splniť. Oceňujem a súhlasím najmä s názorom Výboru pre rybné hospodárstvo, že spoločná politika v tejto oblasti potrebuje nový riadiaci model na stanovenie možností rybolovu, obnovu vyčerpaných zásob a prispôsobenie úrovní rybolovného úsilia na udržateľné a ziskové úrovne.
Rovnako je veľmi dôležité, že prispôsobenie rybolovného úsilia úrovniam maximálne udržateľných výnosov je jediným a najdôležitejším opatrením, ktoré sa môže prijať na zníženie odpadov v európskych vodách.
Uvedomujem si, že aj pritom existujú obavy. Súhlasím s mnohými obavami a viem, že je treba sa nimi zaoberať. V prvom rade uznávam, že vyhodnotiť maximálne udržateľné výnosy nie je ľahké. Existujú vedecké nejasnosti a táto vec je z dôvodu vplyvov na ekosystém a zmiešaných rybárskych oblastí komplikovaná.
Veda o rybnom hospodárstve nie je ešte schopná presne predpovedať, aký bude maximálny udržateľný výnos pre každý jednotlivý druh alebo zmes druhov. My sa však nesmieme na tieto ťažkosti len pozerať. Veda nám vie povedať, akým smerom sa má rybné hospodárstvo uberať, aby sa zlepšili výnosy a znížili náklady. Aj keď je cieľ nejasný, smer poznáme celkom dobre.
Mali by sme sa vybrať správnym smerom a postupne prehodnocovať a skúmať referenčné body maximálneho udržateľného výnosu v priebehu rozvoja rybného hospodárstva.
Situáciu v oblasti zmiešaného rybného hospodárstva treba starostlivo preskúmať a nájsť najlepšie možné riešenia vo vzťahu k potenciálnemu výnosu celého systému rybného hospodárstva.
Tento progresívny prístup umožní preskúmať environmentálne, hospodárske a sociálne aspekty. Je to tiež prístup, ktorý bol prijatý v dlhodobom pláne pre platesy obyčajné a jazyky morské obyčajné v Severnom mori prijatom tento rok a ktorý je podľa mňa dobrým modelom na realizáciu tohto prístupu. Ako zdôrazňuje vaša správa, je nevyhnutné vybrať sa správnym smerom.
Dovoľte mi na tomto mieste zdôrazniť, že plány dlhodobého riadenia v praxi posúvajú riadenie rybného hospodárstva správnym smerom: a to preč od nadmerného výlovu a nie nevyhnutne k pevnému cieľu maximálneho udržateľného výnosu.
Plány zahŕňajú podmienky pre pravidelné kontroly cieľov umožňujúce v prípade potreby prijať ciele maximálneho udržateľného výnosu, napríklad ak nastane zmena prirodzeného prostredia, alebo ak dôjde k oprave odborného odporúčania.
Po druhé súhlasím, že je dôležité riešiť otázky rybného hospodárstva na miestnej úrovni a zapojiť zainteresované strany do dôležitých rozhodnutí týkajúcich sa výberu cieľov, rýchlosti, ktorou by sme sa mali uberať k cieľom a správnych kombinácií opatrení, ktoré sa majú prijať, ako napríklad dane, riadenie úsilia a technické úpravy.
Komisia pripraví len plány maximálneho udržateľného výnosu na regionálnej úrovni a len po podrobnej konzultácii s príslušnými sektormi. Regionálne poradné rady budú v tomto hrať dôležitú úlohu a ich práca už začala. Hospodárske a sociálne analýzy sú v tomto procese rovnako dôležité a Komisia spojí všetky návrhy plánov riadenia s posúdením vplyvov tam, kde hospodárske, sociálne a environmentálne aspekty návrhov budú preskúmané.
Zvýšená podpora výskumu rybného hospodárstva je nevyhnutnou súčasťou rozvoja plánov maximálneho udržateľného výnosu. Rámcové programy, práca Vedeckého, technického a hospodárskeho výboru pre rybné hospodárstvo (STECF) a podpora Medzinárodnej rady pre výskum mora budú v tejto súvislosti všetky potrebné, čo bude prioritnou oblasťou v nasledujúcich rokoch.
Presun do rybného hospodárstva s maximálnym udržateľným výnosom bude v mnohých prípadoch znamenať úpravy kapacity flotily a obmedzenia v rybolovnom úsilí. Európsky fond pre rybné hospodárstvo bol zriadený tak, aby členské štáty mohli plánovať rozvoj kapacity národných flotíl a využiť spolufinancovanie z rozpočtu Spoločenstva na pomoc pri úpravách veľkosti flotíl podľa dlhodobých cieľov a zvážení primeraných sociálnych a hospodárskych podmienok.
Chcel by som tiež povedať niekoľko slov v súvislosti s tromi pozmeňujúcimi a doplňujúcimi návrhmi od pána Schlytera. Komisia je presvedčená, že pozvoľný postup voči prechodu k podmienkam maximálneho udržateľného výnosu by mal v skutočnosti byť všeobecným pravidlom. V nijakom prípade nie je potrebné drasticky prejsť na maximálny udržateľný výnos. Čo sa týka odbornej metodiky na dosiahnutie maximálneho udržateľného výnosu, bude Komisia žiadať vedecké odporúčanie osobitne pre každý prípad. Voči odbornej diskusii by sme nemali byť zaujatí unáhlenými úsudkami o tom, ktorá metóda môže byť lepšia v porovnaní s inými.
Nakoniec, ako som už uviedol, je správne povedať, že Európsky fond pre rybné hospodárstvo zabezpečuje členským štátom pridelenie štátnej pomoci, aby prerobili rybárske flotily v súlade so stratégiou maximálneho udržateľného výnosu. Na toto by sme sa však nemali pozerať ako na kompenzáciu, pretože priemysel rybného hospodárstva bude konečným adresátom novej politiky, ale ako na finančný stimul na uskutočnenie presunu.
Komisia bude pokračovať v dialógu so sektorom rybného hospodárstva a začne preberať špeciálne dlhodobé plány pre niekoľko druhov rybolovu s perspektívou maximálneho udržateľného výnosu. Realizácia takýchto plánov zlepší stabilitu a produktivitu chovov a priemyslu.
Nasledujúcim bodom je správa pani Patriovej v mene Výboru pre vnútorný trh a ochranu spotrebiteľa o Zelenej knihe o revízii spotrebiteľského acquis.
spravodajkyňa. - (FR) Vážená pani komisárka, pán predsedajúci, dámy a páni, rada by som začala poďakovaním pani komisárke Kunevej za naše plodné výmeny názorov.
Prečo tu máme zelenú knihu a správu Európskeho parlamentu? Tento postup, cieľom ktorého je zosúladiť a zmodernizovať európske spotrebiteľské acquis, t.j. osem smerníc, prijatých medzi rokmi 1985 a 1999, má 3 dôvody..
Po prvé, niektoré európske zákony sú v dôsledku rýchleho rozvoja nových marketingových postupov, predovšetkým internetového obchodu, , zastaralé.
Po druhé, v aktuálnom acquis sa nachádza mnoho vnútorných rozporov, pretože obsahuje rozdielne právne definície rovnakých pojmov.
Po tretie, rozhodnutie z minulosti o voľbe minimálnej harmonizácie, ktoré umožnilo členským štátom zachovať si špecifické vnútroštátne ustanovenia, viedlo k roztrieštenosti právneho prostredia. Platné pravidlá totiž určujú minimálny európsky štandard, ale nedefinujú jedinú metódu, ako ho splniť. Dôsledkom je, že podľa prieskumu Eurobarometra zo septembra 2006 je 50 % občanov opatrnejších pri cezhraničných nákupoch, zatiaľ čo 71 % je presvedčených, že sa ťažšie uplatňujú práva občana pri nákupe od predajcov, sídliacich v inom členskom štáte.
Podobne, aj pre hospodárske subjekty je dôležité, že budú využívať výhody bezpečného regulačného prostredia a budú mať k dispozícii väčšinu vnútorného trhu, zahŕňajúceho takmer 500 miliónov spotrebiteľov. Jednou z úloh tejto revízie je dostať sa na kvalitatívnu úroveň, ktorá do istej miery položí základy spotrebiteľského kódexu. Akú metódu však použiť? Európsky parlament plne podporuje metodológiu navrhnutú Komisiou. Konkrétne ide zmiešaný alebo kombinovaný prístup. Na jednej strane je založený na definícii horizontálneho nástroja na zaistenie maximálnej harmonizácie použitím rovnakých právnych koncepcií v rámci aktuálnych smernív. Na strane druhej zabezpečuje potrebnú revíziu niektorých sektorových smerníc, v rámci ktorej sa bude naďalej aplikovať minimálna harmonizácia.
Horizontálny nástroj sa musí vypracovať so zámerom zhrnúť základné práva európskych spotrebiteľov. V prvom rade bude obsahovať jednotnú definíciu pojmu "spotrebiteľ", ktorá by podľa Parlamentu mala platiť pre každú fyzickú alebo právnickú osobu, konajúcu z dôvodovlíšiacich sa od jej obchodu, podnikania alebo profesie. Pod pojmom "profesionál" by mala skrývať každá osoba, ktorá koná z dôvodov súvisiacich s jej obchodom, podnikanám či profesiou.. Môžete sa pýtať, prečo je nevyhnutná taká obmedzujúca definícia "spotrebiteľa". V skutočnosti je to v záujme samotných spotrebiteľov. Existuje veľké riziko, že rozšírením špeciálnej ochrany, ktorú poskytuje spotrebiteľský zákon, na širší okruh ochraňovaných ľudí by vznikla nižšia úroveň ochrany. A tomu chceme predísť.
Po druhé, horizontálny nástroj zaistí spotrebiteľovi právo na odstúpenie od zmluvy v prípade nákupu cez internet alebo pri podomovom predaji. Podmienky výpočtu lehoty na odstúpenie od zmluvy budú harmonizované. V súčasnosti je lehota na odstúpenie od zmluvy, napríklad u zmlúv na diaľku minimálne sedem dní, ale v niektorých krajinách, ako je Nemecko a Fínsko, zaviedli 14-dňovú lehotu. Harmonizovať sa budú aj spôsoby uplatnenia práva na odstúpenie od zmluvy.
Po tretie, horizontálny nástroj objasní, čo sa myslí pod "nekalými podmienkami" zmlúv medzi profesionálmi a spotrebiteľmi. Bude zostavená čierna listina zakázaných podmienok, sivá listina podmienok, o ktorých sa predpokladá, že sú nekalé, a iných podmienok, ktoré by spotrebiteľ mohol prostredníctvom žaloby označiť za nekalé.
Po štvrté, trvanie dvojročnej zákonnej záruky sa predĺži tak, aby zahrnulo aj obdobie, keď sa výrobky nepoužívajú, lebo sú v oprave.
Po piate, opätovne sa potvrdí právo na opravné prostriedky a sprehľadnia sa jeho podmienky. Predovšetkým horizontálny nástroj bude schopný prispôsobiť sa zmene. Špecifickými právnymi otázkami sa budú naďalej zaoberať tzv. sektorové smernice. Tie budú z najväčšej časti predmetom minimálnej harmonizácie, podľa nášho názoru, s ustanovením o vzájomnom uznávaní, mechanizmus ktorého bude treba zadefinovať a ktoré by malo pomôcť pri riešení akýchkoľvek právnych sporov.
Napokon, moja správa zdôrazňuje, že bez informácií a bez schopnosti vyžadovať tieto opravné prostriedky, nemajú spotrebitelia nič iné, než virtuálne práva. Účinné uplatnenie práv spotrebiteľov si vyžaduje vnútroštátne a európske informačné kampane, väčšiu viditeľnosť a aktívnejšiu úlohu európskych spotrebiteľských stredísk, ako aj využitie súdnych a mimosúdnych opravných prostriedkov.
Na záver, Parlament pripomína diskusiu o kolektívnej náprave. Ako spravodajkyňa sa domnievam, že kolektívna náprava ako zvláštny prostriedok riešenia hromadných sporov je dôležitou metódou, ktorá si zasluhuje pozornosť. Vyzývam Komisiu, aby v nasledujúcich pár mesiacoch zadala vypracovanie podrobnej štúdie a právnych návrhov. Musím však jednoznačne vyhlásiť, že európska forma kolektívnej nápravy bude odlišná od americkej hromadnej žaloby, ktorej veľmi proaktívna filozofia vedie k agresívnemu ovplyvňovaniu spotrebiteľov zo strany bezohľadných právnikov. Metódy, ktoré používajú najmä na dosiahnutie priznania trestnej náhrady škody, sú právnej kultúre európskych krajín úplne cudzie.
Naopak, domnievam sa, že európsky postup musí umožniť, aby v mene všetkých občanov, ktorí utrpeli podobné straty spôsobené tým istým nepoctivým profesionálom, konali asociácie na získanie odškodnenia jednotným postupom a bez akejkoľvek priamej aktivity zo strany občanov.
Aby som to uzavrela, chcem povedať, že táto zelená kniha obhajuje náročné ciele a ja osobne dúfam, že hlasovanie Parlamentu jasne naznačí cestu vpred pre Európu spotrebiteľov.
členka Komisie. - Pán predseda, som naozaj veľmi rada, že tu dnes môžem byť, aby som s vami prediskutovala veľmi dôležité otázky, ktoré otvorila Zelená kniha o revízii spotrebiteľského acquis .
Rada by som začala čo najsrdečnejším poďakovaním pani Patrieovej, všetkým tieňovým spravodajcom vo Výbore pre vnútorný trh a ochranu spotrebiteľa i pani Wallisovej, všetkým, ktorí poskytli svoje názory Výboru pre právne veci. Príprava tejto náročnej správy bola skvelou tímovou prácou a veľmi úzkou spoluprácou.. Nehovorím to iba zo zdvorilosti. Myslím to ako úprimné uznanie usilovnej práce Parlamentu.
Osem posudzovaných smerníc na ochranu spotrebiteľa je zameraných na zmluvnú stránku predaja alebo poskytovania služieb. Týchto osem smerníc sa zaoberá, napríklad predajom tovaru spotrebiteľom, zmluvami uzavretými na diaľku, podomovým predajom a nekalými zmluvnými podmienkami. Všetky sú však založené na minimálnej harmonizácii, čím nás nechávajú v spleti vnútroštátnych predpisov, postavených na vrchole noriem Spoločenstva. Táto roztriešťenosť noriem je pre spotrebiteľov mätúca a pre podniky nákladná.
To je dôvodom, prečo Komisia začala 8. februára 2007 veľkú konzultáciu - Zelenú knihu o revízii spotrebiteľského acquis. Cieľom revízie je zjednodušiť a upraviť existujúce predpisy znížením nejednotnosti noriem. To by nakoniec malo zvýšiť dôveru spotrebiteľov vo vnútorný trh a umožniť podnikom, predovšetkým malým a stredným, jednoduchšie obchodovanie v rámci EÚ.
Tento postup nám umožní prispieť ku skutočne integrovanému maloobchodnému trhu EÚ, čo poskytne spotrebiteľom nižšie ceny i viac možností výberu a bude i výrazným stimulom hospodárskeho rastu a zamestnanosti.
Som rada, že sa Komisia a Európsky parlament zhodujú na spoločnom smerovaní v prístupe k tejto veľmi dôležitej a náročnej otázke. Vaša podpora bude významným momentom pre pokračovanie v našej práci a pre konkrétne návrhy.
Po prijatí správy Európskeho parlamentu k zelenej knihe bude výsledok konzultácií publikovaný na internetovej stránke Generálneho riaditeľstva Európskej komisie pre zdravie a ochranu spotrebiteľa. To sa uskutoční v októbri. Už teraz vám však môžem poskytnúť náčrt výsledkov v niektorých kľúčových otázkach.
Predovšetkým, Komisia víta podporu Parlamentu pre zmiešaný prístup k revízii, pozostávajúci z kombinácie horizontálnych aspektov úpravy nástrojov, ktoré majú viaceré rôzne smernice spoločné, a zachovávajúci špecifické aspekty v sektorových smerniciach. Môžem vás už teraz informovať, že tento zmiešaný prístup podporuje veľká väčšina subjektov zainteresovaných v problematike zelenej knihy.
Čo sa týka harmonizácie, Komisia víta súhlas Parlamentu s cieľom úplnej harmonizácie, t.j. úplnej harmonizácie kľúčových aspektov smerníc na ochranu spotrebiteľa, ktoré sú potrebné na vytvorenie vnútorného trhu pre podniky a spotrebiteľov.
Túto podporu úplnej harmonizácie spotrebiteľského acquis - alebo cieľ úplnej harmonizácie - zdieľa väčšina subjektov, najmä podniky a členské štáty. Napriek tomu minimálne pravidlá zostanú zachované vo viacerých oblastiach. Komisia sa zhoduje s Parlamentom, že v týchto oblastiach by sa mala uplatňovať klauzula o vzájomnom uznávaní, aby sa zabezpečilo, že dodatočné požiadavky vznesené členskými štátmi nevytvoria neopodstatnené bariéry vnútornému trhu.
O viacerých špecifických otázkach, ako je harmonizácia práva odstúpiť od zmluvy v celom acquis, definícia dodávky tovaru alebo zostavenie šedej a čiernej listiny nekalých zmluvných podmienok na úrovni EÚ, väčšina respondentov k zelenej knihe vyjadrila názory, ktoré sú do veľkej miery v súlade so správou, o ktorej sa dnes má hlasovať.
Na záver by som sa vám chcela poďakovať za vášzáväzok pomáhať európskym občanom, aby si mohli užívať všetky výhody vnútorného trhu. Teším sa na spoluprácu s vami pri plnení našich spoločných cieľov a pri vytváraní vnútorného trhu pre občanov.
spravodajkyňa stanoviska Výboru pre právne veci. - Pán predsedajúci, rada by som v mene Výboru pre právne veci začala poďakovaním pani Patrieovej za jej spoluprácu na tejto správe. Výbor pre právne veci, samozrejme, veľmi víta zelenú knihu a je vďačný za to, že Komisia počkala na názor Parlamentu.
(IT) Vážený pán predseda, dámy a páni, skutočne sa nemôžem odvolávať na príslušný článok. Chcela som však pripomenúť vaše včerajšie vyjadrenie, že Európska únia by nemala zasahovať do systémov zdaňovania cirkvi. Vyhlásili ste tiež, že hovoríte sám za seba. Domnievam sa, že predseda Európskeho parlamentu nehovorí sám za seba o otázkach, ktoré patria do kompetencií Komisie alebo Európskej únie. Chcela som preto povedať, že to, čo ste vyhlásili, považujem za nevhodné, pretože ste aj mojím predsedom, a domnievam sa, že táto otázka systémov zdaňovania cirkvi by sa mal objasniť podľa európskych pravidiel.
Pani Frassoniová, môže vám povedať, že okolo toho nebolo vôbec nič dramatické. Počas novinárskeho rozhovoru som dostal otázku o svojom názore na záležitosti, ktoré ste spomenuli. V tom rozhovore som povedal, že by sme mali vždy veľmi pozorne posudzovať princíp solidarity pred tým, ako prijmeme opatrenia na úrovni Európskej únie. Ďalej som už túto otázku vôbec nerozoberal.
(IT) Vážený pán predseda, dámy a páni, ospravedlňujem sa za presadzovanie tohto bodu, ale odvolal by som sa na článok, podľa ktorého ste predstaviteľom tohto Parlamentu, a na články o korektnosti vo vzťahoch medzi európskymi inštitúciami.
V rozpore s tým, čo som práve povedal, problémom je, že prebieha vyšetrovanie Európskej komisie, ktorá požiadala taliansku vládu o informáciu o riziku porušovania zákona o konkurencii.Táto úloha sa netýka subsidiarity, ale nariadení EÚ. Vy ste doslova povedali, že to necháme na talianske orgány. Ako to však môžete povedať, keď sa vyšetrovanie špeciálne týka možného porušovania zákona Spoločenstva talianskymi orgánmi? Tam leží rozpor vo vašich vyhláseniach.
Pán Cappato, diskutovali sme aj o ďalších záležitostiach, ktoré vás obzvlášť znepokojujú. Tu ide o to, prevetrať niektoré všeobecné princípy. Vôbec sme nediskutovali o podrobnostiach. Odporúčam, neupínať sa príliš na túto otázku. Mimochodom, nik by nebránil európske právo rozhodnejšie ako ja. Pre mňa je európske právo vždy orientačným bodom. Takže teraz by som to rád nechal tak.
(IT) Vážený pán predseda, dámy a páni, chcel som iba zdôrazniť, že predseda Parlamentu, pán Pöttering, mal úplnú pravdu, keď tvrdil, že hovoril iba sám za seba. Pripomenul by som pánovi Cappatovi, že Európska únia nemá kompetencie v otázkach konkurencie pri poskytovaní verejných služieb.
Ďakujem, pán Tajani, ale nateraz už chceme tento bod uzavrieť.
členka Komisie. - (FR) Pán predseda, rada by som v mene Komisie urobila vyhlásenie pred hlasovaním.
Čo sa týka opatrení na uplatňovanie rozhodnutia Parlamentu a Rady o vytvorení špeciálneho programu Protidrogová prevencia a informovanosť na obdobie rokov 2007 - 2013, Komisia ako mimoriadne opatrenie schvaľuje čo najrýchlejšie doručenie návrhov ročných pracovných programov tohto špeciálneho programu predsedovi príslušného výboru, popri ich posielaní cez register komitológie. Komisia bude čo najskôr Parlament informovať o akýchkoľvek zmenách a doplnkoch urobených v textoch po zasadnutiach výboru.
Ďakujem, pani komisárka Redingová. Keďže neboli predložené žiadne návrhy na odmietnutie spoločnej pozície a nie sú ani žiadne pozmeňujúce a doplňujúce návrhy, vyhlasujem spoločnú pozíciu za schválenú.
písomne. - (FR) Teší ma, že Výbor pre občianske slobody, spravodlivosť a vnútorné veci v súlade s odporúčaním mojej kolegyne, pani Inger Segelströmovej, jednohlasne schválil spoločnú pozíciu Rady k špeciálnemu programu Protidrogová prevencia a informovanosť ako súčasti všeobecného programu Základné práva a spravodlivosť.
Ľutujem, že hoci Rada prijala pozíciu Parlamentu, zároveň odmietla pozmeňujúce a doplňujúce návrhy, cieľom ktorých bolo dať Parlamentu možnosť zablokovať rozhodnutia Komisie o vykonávaní programu, najmä pri voľbe ročných priorít. Je mi tiež ľúto, že Európska komisia považovala za správne, uviesť vo svojom vyhlásení v pléne, že záväzok doručiť Európskemu parlamentu potrebné informácie o návrhoch ročných pracovných programov, je mimoriadnym opatrením. Tento program treba spustiť čo najrýchlejšie a je šťastím, že výbor schválil spoločnú pozíciu.
písomne. - (PT) Problém užívania drog si vyžaduje prijatie súboru prierezových politík, zahŕňajúcich okrem iných aspektov aj prevenciu, liečenie a reintegráciu, ako aj boj proti obchodovaniu s drogami, organizovanému zločinu a praniu špinavých peňazí.
Tieto verejné politiky sú najvyššou prioritou, keďže užívanie drog má vážne ľudské a sociálne dôsledky, najmä medzi mladšími generáciami.
Sprevádzať ich musia ďalšie verejné politiky, zamerané na zlepšenie životných podmienok ľudí zaistením prístupu k zdravotnej starostlivosti, potravinám, bývaniu, školám, postupnosti vzdelávania a stabilnej práci, ako aj ochranou práva na spravodlivú mzdu, slobodu tvorby aj kultúrneho vyžitia a športovania.
Špeciálny program Protidrogová prevencia a informovanosť vypracovaný na úrovni EÚ, berúc do úvahy svoje ciele a opatrenia, môže pomôcť zvýšiť mieru poznatkov, zlepšiť výmenu informácií a predchádzať užívaniu drog tým, že podporí a doplní opatrenia každého členského štátu. (Nedostatočná) suma takmer 21 miliónov EUR, vyhradená pre 27 členských štátov na obdobie rokov 2007 až 2013 bude tiež k dispozícii na praktické a plné využitie.
písomne. - (FR) Hlasoval som za výbornú správu svojho skvelého českého kolegu Miroslava Ouzkého o Medzinárodných zdravotných predpisoch, ktoré prehodnotilo v roku 2005 valné zhromaždenie Svetovej zdravotníckej organizácie (WHO). Cieľom týchto predpisov je brániť šíreniu chorôb a chrániť občanov pred týmito chorobami bez zbytočných a nákladných zásahov do medzinárodného obchodu. Tento medzinárodný zdravotný mechanizmus je potrebné urýchlene zaviesť v koordinovanej podobe v rámci Európskeho spoločenstva, pretože infekčné choroby, ako upozorňuje môj skvelý francúzsky kolega, pán Françoise Grossetête, predstavujú hrozbu a problém pre každú krajinu.
Tieto zdravotné otázky opäť raz nastolia problém kvality kontrol ľudí aj tovarov na našich vonkajších hraniciach. Je nevyhnutné podporiť rozvoj Európskeho strediska na prevenciu a kontrolu chorôb (ECDC), ktoré bolo založené v roku 2004, ako aj Európskeho systému včasného varovania a reakcie na ohrozenie zdravia verejnosti, ktoré musia podnietiť rýchle a súdržné zavedenie medzinárodných zdravotných predpisov (IHR) v členských štátoch EÚ.
písomne. - Keďže na správu poslanca Ouzkého o medzinárodných zdravotných predpisoch sme nemali debatu, dovoľte mi aspoň týmto spôsobom sa vyjadriť k tejto problematike.
Zvýšený medzinárodný obchod, zvýšená mobilita v EU zvyšuje hrozbu medzinárodných epidémií infekčných ochorení v EÚ, resp. ich prenos zo vzdialenejších kontinentov do Európy. Reakcia vo forme obrany na tieto epidémie, ak má byť efektívna, musí byť jednotná a koordinovaná. Dnes máme v Európskej únii Európske centrum pre prevenciu a kontrolu chorôb (ECDC), ktoré má v kompetencii boj proti týmto masovým epidémiám, a členské štáty sú zároveň členmi Svetovej zdravotníckej organizácie, ktorá vydala Medzinárodné zdravotné predpisy rovnako upravujúce boj proti chorobám, ktoré sa môžu šíriť z jednej krajiny do druhej.
Komisia vydala rozhodnutie o systéme včasného varovania a včasnej reakcie na prevenciu a kontrolu prenosných ochorení. Existuje zároveň niekoľko finančných nástrojov, z ktorých môže EÚ čerpať, ako napr. Európsky fond solidarity, Akčný program na ochranu zdravia, ako aj nový nástroj rýchlej reakcie a pripravenosti na závažné núdzové situácie. Zároveň, zdravotníctvo je v rámci zásady subsidiarity v rukách členských štátov.
Pri tomto komplexnom systéme početnej legislatívy na viacerých úrovniach bude zložité v prípade hrozby epidémie reagovať rýchlo a jednotne. Zároveň je potrebné viac prepojiť systémy EÚ a národných štátov, aby sme sa nedostali do situácie, kde budeme mať európsku legislatívu, ktorá nebude korešpondovať s pripravenosťou členských štátov rapídne reagovať.
písomne. - (PT) Medzinárodné zdravotné predpisy, ktoré prijala Svetová zdravotnícka organizácia (WHO), sú novým nástrojom na ochranu svetového zdravia. Nahrádzajú predchádzajúce povojnové predpisy, ktoré sa sústreďovali na hraničné kontroly, najmä na zdravotnú kontrolu lodí a ich posádok, a ktoré zahŕňali aj medzinárodné očkovanie proti žltej horúčke, k čomu sa následne pridali aj ďalšie očkovania. Výskyt takých problémov verejného zdravia, ako tuberkulóza a malária, či dokonca aj nové choroby, ako vtáčia chrípka a riziko pandemickej chrípky, robia medzinárodnú spoluprácu a informovanie o zdraví verejnosti ešte naliehavejším.
Nedávne hrozby epidémií a pandémií ukázali, že žiadna krajina ani región nie sú imúnne voči zdravotným problémom a že nie je možné, zaručiť to. Tieto nové predpisy podporujú výmenu informácií a naliehajú na krajiny, aby koordinovali svoje reakcie na globálne ohrozenie, pričom by si mali uvedomiť, že všetky krajiny sú dôležité a vzájomná pomoc je nevyhnutná.
V Portugalsku sa zdravotnej kontrole hraníc, medzinárodnému očkovaniu a odporúčaniam pre turistov venuje stále menej pozornosti, najmä preto, že vláda v súčasnosti zatvára regionálne verejné zdravotné strediská. Bez dobrého systému vnútroštátnej kontroly bude pozornosť venovaná týmto oblastiam naďalej upadať.
písomne. - (FR) Hlasoval som za túto správu. Pred dvadsiatimi rokmi sa infekčné choroby nevnímali ako veľká hrozba. Teraz predstavujú riziko a výzvu pre každú krajinu. Hrozny, ako pandemická chrípka, malária a tuberkulóza sú zdravotnými rizikami z dôvodu mutácie vírusov, zvyšujúcej sa odolnosti voči antibiotikám a slabých zdravotníckych systémov.
Nové zdravotné riziká predstavujú aj choroby vyvolané potravou, chemické, biologické alebo nukleárne nehody alebo útoky, priemyselné znečistenie a klimatické zmeny. Tieto hrozby môžu ohroziť životy miliónov ľudí v niekoľkých krajinách.
Šírenie globalizácie a rast medzinárodných tokov a obchodu sú faktormi, ktoré situáciu zhoršujú. Medzinárodná spolupráca na kontrole infekčných chorôb je preto nevyhnutná. Z toho dôvodu je dôležité vyhnúť sa akémukoľvek zbytočnému zásahu do medzinárodnej dopravy a obchodu.
Táto správa predstavuje pre členské štáty ďalší podnet, aby pokračovali v príprave spoločných akcií založených na výmene osvedčených postupov. Rovnako dôležité je aj zavedenie systémov včasnej výstrahy v prípade vážnych pandémií v susedných krajinách a tretích štátoch.
písomne. - Rád by som sa vyjadril ku správe Ouzký - Medzinárodné zdravotné nariadenia -, ktorú som v hlasovaní podporil.
Tento právny nástroj je žiaduci, aby cielene zabezpečil prevenciu, ochranu a najmä kontrolu v prípade šírenia choroby, pričom zároveň zabezpečuje, aby reakcia sektora verejného zdravia bola úmerná vzniknutým rizikám.
Táto norma, ktorá bola najprv prijatá členskými štátmi Svetovej zdravotníckej organizácie (1951), bola už odvtedy štyrikrát vylepšená. V súčasnom znení umožní jej postupnú implementáciu, počnúc júnom 2007.
Toto nariadenie obsahuje jasné zadefinovanie interpretácie zo strany Komisie pozície EÚ a taktiež vyjasňuje úlohu Európskej únie v implementácii Medzinárodných zdravotných nariadení. Berie pritom na zreteľ existenciu a úlohu Európskeho centra pre prevenciu a kontrolu chorôb - ECDC a systém včasného varovania pri ohrozeniach verejného zdravia - EWRS.
Vítam prijatie tohto nariadenia, ktoré ďalej prispeje k ochrane zdravia našich občanov.
písomne. - (FR) Hlasoval som za návrh uznesenia, predložený viacerými politickými skupinami, vrátane skupiny Európska ľudová strana (Kresťanskí demokrati) a Európski demokrati (PPE - DE) o cieľoch EÚ na 8. zasadnutí konferencie strán ku Konvencii OSN o boji proti dezertifikácii, ktorá sa bude konať v dňoch 3. až 14. septembra 2007 v Madride. Jedným zo závažných dôsledkov súčasného otepľovania planéty je, že vyparovaním vysychajú pramene a znižuje sa prietok a výška hladiny vody v riekach a v zásobníkoch podzemnej vody, čím sa ničí povrchová štruktúra pôdy. Podľa Programu OSN pre životné prostredie (UNEP) dezertifikácia v súčasnosti postihuje približne 25 % až 30 % plochy svetovej súše a ohrozené sú 1,2 až 2 miliardy ľudí v najmenej 100 štátoch. Dezertifikácia sa celkovo zväčšuje, čo vedie k biede, nútenej migrácii a ku konfliktom. Z môjho pohľadu potrebuje Európska únia naliehavo zaviesť európsku politiku v oblasti vody, nie iba vo vzťahu ku kvalite, ale aj vo vzťahu k jej množstvu.
písomne. - Podporujem spoločné uznesenie ku Konvencii OSN o boji proti dezertifikácii a k pokračujúcemu zasadnutiu v Madride. Ako vieme, dezertifikácia postihuje 20 až 30 % plochy svetovej súše a 1,2 - 2 miliardy ľudí v najmenej 100 štátoch, z ktorých mnohí žijú v hlbokej biede.
Ako dôsledok klimatických zmien a ľudských zásahov, vrátane odlesňovania a nadmerného obrábania pôdy, sa stále väčšia časť sveta mení na púšť. Výsledkom je rastúca chudoba, nútená migrácia a konflikty. Najkrikľavejším príkladom toho je Darfúr, kde dezertifikácia vyvolala zložitý konflikt medzi pastiermi a poľnohospodármi, poľnohospodári sa museli sťahovať na východ na pôdu pastierov a výsledkom sú stovky tisíc utečencov, znásilnených, zmrzačených a zavraždených ľudí. Iba mohutný a rýchly medzinárodný zásah môže zabrániť tomu, aby bol Darfúr iba prvým z mnohých podobných konfliktov, ktorých skrytou príčinou je dezertifikácia.
písomne. - (PT) Bez ohľadu na rozdielne názory vedcov na problémy životného prostredia niet pochýb, ako je to uvedené v uznesení, že extrémne klimatické javy, ako sú povodne a suchá spojené s klimatickými zmenami, sa vyskytujú stále častejšie a s horšími následkami, čím sa ďalej zvyšujú riziká aj negatívne hospodárske a sociálne dôsledky dezertifikácie.
Rovnako niet pochýb o tom, že tieto negatívne dôsledky pociťujú priamo postihnuté, aj susediace krajiny. Prinajmenšom z dôvodu, že Európska únia musí mať na pamäti, že jej prihraničné územia podliehajú procesu dezertifikácie, musí nasledujúca vrcholná schôdzka EÚ - Afrika riešiť tento problém dôsledne a súdržne.
Nasledujúcim bodom je rozprava o šiestich návrhoch uznesenia k Barme.
autorka. - (LT) Touto diskusiou a uznesením, o ktorom o krátku chvíľu budeme hlasovať, dáva Európsky parlament situáciu v oblasti ľudských práv v Barme do pozornosti členským štátom EÚ, ďalším inštitúciám EÚ a medzinárodnému spoločenstvu. Túto krajinu často nazývajú rajom pre turistov, ale má ďaleko od raja pre ľudí, ktorí tam žijú. Zatiaľ poslednou provokáciou vládnuceho režimu voči jeho občanom bolo 500-percentné zvýšenie cien palív minulý mesiac. Niet divu, že takéto rozhodnutie vyvolalo nespokojnosť a verejné protesty, ktoré boli, a stále sú, brutálne potláčané. Množstvo protestujúcich bolo zbitých a uväznených. Aby sme si uvedomili rozsah, v akom režim utláča svojich občanov, a čoho je schopný, stačí si iba pripomenúť udalosti z roku 1988, situáciu nositeľky Nobelovej ceny mieru http://nobelprize.org/nobel_prizes/peace/laureates/1991, pokus o jej zavraždenie v roku 2003, ako aj fakt, že od roku 1996 režim zničil viac ako 300 dedín a nútene vysťahoval viac ako milión ľudí. Pre tento režim je typická mimoriadna brutalita. Zoznam jeho zločinov obsahuje znásilnenie, mučenie, nútenú prácu a využívanie detských vojakov. Toto všetko medzinárodné spoločenstvo nepochybne vidí a my by sme nemali dovoliť, aby nedávne udalosti prerástli do represií väčších rozmerov.
autor. - (PT) Vážený pán predsedajúci, pani komisárka, dámy a páni, pred štyrmi rokmi som mal v tomto Parlamente možnosť kritizovať zrejme porušovanie ľudských práv v Barme. Vtedy som dúfal, že by sme v budúcnosti mohli vidieť zlepšenie.
To, žiaľ, nenastalo. Hoci sa porušovanie ľudských práv v Barme do istej miery zmenilo, situácia sa v skutočnosti výrazne zhoršila. Vypovedanie Medzinárodného červeného kríža z krajiny je v tomto ohľade vysoko symbolické. Ukazuje sa, že ide o absolútne netolerantný režim. My v Európskej únii sa však musíme pozerať na svoju politiku voči takýmto priestupkom. Je ťažké uveriť, že sme za sedem rokov nemali vrcholné stretnutie s Afrikou o situácii v Zimbabwe, kde vládne mimoriadne násilný režim, ktorý nerešpektuje ľudské práva. Čo sa týka Barmy, nemôžeme povedať to isté, že obchodné záujmy v Ázii sú dôležitejšie než tie v Afrike! To sa mi nezdá byť prijateľné.
autor. - Pán predsedajúci, Barma je držiteľom hanebného rekordu, keď ju vedie jedna z najdlhšie trvajúcich vojenských diktatúr, ktorá je stále pri moci. Barma je pod totalitným vojenským režimom už 45 rokov. Ako bývalá britská kolónia prežila Barma utrpenie traumatizujúceho postkoloniálneho obdobia, čo bolo živnou pôdou pre pevné nastolenie vojenskej vlády.
Armádni generáli vládnu krajine od roku 1962 a barmský ľud trpí krutým porušovaním svojich ľudských práv. Navyše, generáli pre svoju nekompetentnosť urobili z Barmy jednu z najchudobnejších krajín Ázie, zmenili ju na spoločnosť, v ktorej korupcia nadobudla obrovské rozmery. Okrem toho sa Barma pre zvyšok sveta stala rakovinovým nádorom. Krajina je totiž intenzívne zapojená do obchodu s heroínom vo veľkom rozahu; je hlavným exportérom tejto smrtiacej drogy.
Najmocnejšou postavou v Barme je dnes generál Than Shwe, osoba s pochybnou psychickou stabilitou, ktorý je údajne chorobne introvertný a poverčivý a často prijíma závažné štátne rozhodnutia po konzultáciách s astrológmi. Barma je pritom krajina obdarená jedinečnými prírodnými krásami, mimoriadne úrodnou pôdou a bohatými zásobami nerastov, ako aj významnými ložiskami ropy a plynu. Toto všetko bolo zdrojom príťažlivosti pre zahraničných investorov. Bohužiaľ, zisk z týchto investícií sa nedostal k obyvateľom Barmy a väčšinou skončil vo vreckách diktátorov a ich kolaborantov.
Nádej na návrat k demokratickému vládnutiu sa objavila v roku 1990, keď Národná liga za demokraciu (NLD) vyhrala celoštátne voľby. Ale generál potlačil všetky pokusy o demokratizáciu a líderka NDL, pani Aung San Suu Kyi, nielenže nedostala možnosť prevziať moc, ale ocitla sa v domácom väzení, a to napriek medzinárodným protestom.
Barma bola v minulosti pri mnohých príležitostiach predmetom uznesení tohto Parlamentu o ľudských právach. Niektoré sankcie sa uplatňujú už roky. To všetko však bolo zbytočné najmä preto, že sa barmský vládnuci režim teší podpore Číny. Pravdou je, že ak skutočne chceme ovplyvniť demokratické zmeny v Barme, musíme svoje obvinenia a svoju pozornosť nasmerovať na čínsku vládu. Môžeme vyvíjať tlak na Číňanov napríklad pohrozením obchodnými sankciami a embargom na investície v Číne. Ak budeme mať dostatok odvahy urobiť to, budeme mať nádej, zmeniť veci v Barme k lepšiemu. Ak nie, obávam sa, že toto uznesenie, ako aj všetky predchádzajúce, skončí v odpadkovom koši generála Than Shwea.
autor. - (PL) Vážený pán predsedajúci, ako obyčajne, štvrtkové popoludnie nás zastihlo pri diskusii o prípadoch porušovania ľudských práv vo svete. Ak by sme urobili zoznam všetkých krajín, spoločností a národov, ktoré porušujú ľudské práva a následne sú predmetom našich rozpráv, obsiahol by podstatnú časť našej planéty. Mali by sme si uvedomiť, že ľudské práva sa neporušujú len v chudobných krajinách. Často sa to deje aj v rozvíjajúcich sa krajinách, ktoré sa nemôžu legitimizovať demokratickými voľbami. Porušovanie ľudských práv sa objavuje aj v krajinách ako Čína, ktorá rýchlo napreduje v rebríčkoch svetového bohatstva. Zároveň máme do činenia aj s najchudobnejšími krajinami.
Pán predsedajúci, domnievam sa, že by sme mali zvážiť, či by sme sa raz nemali vzdať našej diskusie a požiadať Európsku komisiu, aby nám predložila svoje predstavy o riešení prípadov porušovania ľudských práv vo svete. _Tento návrh predkladám preto, že o porušovaní diskutujeme štvrtok čo štvrtok, neustále kritizujeme, ale čo z toho? Porušovanie ľudských práv zjavne vedie k neprehľadnej sieti súvislostí. Je potrebné povedať, že jedna z týchto súvislostí sa týka spolupráce medzi rozličnými veľkými finančnými a hospodárskymi inštitúciami, ktoré sú vo všeobecnosti úplne legálne, a kriminálnymi režimami, ktoré sú pri moci v príslušných krajinách.
Ukázalo sa, že existuje skupina veľkých finančných spoločností, ktoré spolupracujú s rozličnými pohlavármi a miestnymi diktátormi pri utláčaní ich vlastných ľudí. Je smutné, že je to často prípad tých krajín, ktoré sa mali dobre za koloniálnych čias. Pravdou je, že ich riadili koloniálne mocnosti, ale kriminálne prepojenia medzi veľkými zahraničnými finančnými subjektami a miestnymi režimami boli menej bežné. Ako správne poukázal pán Matsakis, prepojenia tohto druhu sú aj v Barme, aby sme uviedli aspoň jeden príklad. Dá sa s tým niečo urobiť?
autor. - (DE) Pán predsedajúci, dnes popoludní diskutujeme o troch štátoch, Barme, Sierra Leone a Bangladéši, ktoré sa radia medzi najchudobnejšie na svete, hoci to sa týka iba ich obyvateľstva, ale nie štátov samotných. Dôvodom je, samozrejme, nedostatok demokracie, aj keď situácia v týchto troch krajinách sa v tomto smere výrazne líši, ďalej vykorisťovanie obyvateľstva a, predovšetkým, porušovanie ľudských práv všetkého druhu. Obsah ich výpočtu v tomto prvom uznesení o Barme je obzvlášť šokujúci. Je to naozaj hrozné a pre nás, privilegovaných Európanov, by to mal byť budíček. Z prípadov zlého zaobchádzania vojenského režimu s jednotlivcami, a najmä s rôznymi menšinami, rád by som tu spomenul najmä príslušníkov etnickej skupiny Karen, vstávajú dupkom vlasy. Nemôžeme stáť bokom a pozerať sa.
Rád by som dodal niečo, čo nie je v tomto návrhu zdôraznené. Zelení veľmi radi podporia obsah tohto návrhu, pretože je z hľadiska sociálnej politiky aj z pohľadu ľudských práv úplne oprávnený. Domnievam sa však, že environmentálnu katastrofu, spôsobenú týmto vojenským režimom, treba tiež pripomenúť dôraznejšie. Rád by som vám uviedol príklad. Existujú plány na výstavbu obrovskej priehrady, ktorá povedie k nútenému sťahovaniu 10 miliónov ľudí - len si to na chvíľočku predstavte. Aktivitám tohto vojenského režimu sa dá čeliť iba najtvrdšími spoločnými opatreniami EÚ, OSN a národov celého sveta.
v mene skupiny PPE-DE. - (GA) Vážený pán predsedajúci, som šťastný, že budem po prvýkrát hovoriť v Parlamente o takej dôležitej téme, akou sú ľudské práva.
Dnes opäť raz musíme prudko reagovať na neprijateľné akcie vojenskej vlády v Barme. Posledné naliehavé uznesenie k Barme sme prijímali iba v júni. Nedávny tvrdý zákrok proti pokojným protestom občanov, ktorí demonštrovali za svoje právo združovať sa, si vyslúžil opäť ďalšie odsúdenie Európskym parlamentom. Vládnuca Štátna rada pre poriadok a rozvoj (SPDC) prejavila neúctu voči svojim vlastným občanom ešte výraznejšie, keď nedávno zaviedla zvýšenie cien pohonných látok o 500 %. SPDC chce zjavne svoj ľud ešte viac ožobráčiť. Ale barmskí očania preukázali nezlomné hrdinstvo, keď vyšli demonštrovať do ulíc. Polícia demonštrantov nielen brutálne bila, ale mnohých aj pozatýkala. Znovu boli uväznení členovia študentskej skupiny Generácia 88. Vyzývam na okamžité a bezpodmienečné prepustenie všetkých, ktorí boli zadržaní od začiatku protestov, ako aj pani Aung San Suu Kyi, pravdepodobne najznámejšej uväznenej demokratickej líderky na svete. Navyše, nová ústava, ktorú nedávno vypracoval Národný konvent v Barme, je podvodom z jednoduchého dôvodu, pretože do procesu jej prípravy nebol zapojený žiaden z demokraticky zvolených príslušníkov opozície. Tento Parlament teraz iniciuje výzvu na zvolanie krízového zasadnutia Bezpečnostnej rady OSN, aby posúdila nedávne udalosti v Barme. Potrebujeme silnú a záväznú rezolúciu o Barme na tejto úrovni, keďže kríza má teraz dopad na celkovú bezpečnosť tejto oblasti. Krajiny ako Čína a Rusko, ktoré zabránili prijatiu poslednej rezolúcie Bezpečnostnej rady OSN o Barme a Číne, musia hrať zodpovednejšiu úlohu vo vzťahu k tejto krajine. Mali by poskytnúť podporu akejkoľvek budúcej rezolúcii OSN.
Jediné, čo zlo potrebuje na svoje víťazstvo, je tpasivita dobrých ľudí. Zatiaľ, čo barmská vláda pácha zverstvá na svojom vlastnom ľude, je medzinárodné spoločenstvo aktívne len málo. Ako dlho môžeme ospravedlňovať to, že necháme vládnuť zlo?
v mene skupiny PSE. - Pán predsedajúci, pred takmer desiatimi rokmi som mal tú česť navštíviť pani Aung San Suu Kyi v domácom väzení v Rangúne. Vtedy absolútne jasne povedala, že cestu vpred vidí pre Barmu v uvalení prísnych sankcií voči tamojšiemu režimu zo strany EÚ. V priebehu desiatich rokov sa zmenilo len málo. Naše sankcie sú neefektívne. Ona je stále uväznená. A ako vidíme, úpadok hospodárstva pokračuje.
Vítam minulotýždňové vyhlásenie pána Gordona Browna, že bude iniciovať postup voči Barme, a vítam v našom uznesení paragraf 10, uznávajúci dôležitú úlohu, ktorú vo vzťahu k Barme teraz zohráva Združenie národov juhovýchodnej Ázie (ASEAN), paragraf 14, požadujúci, aby Čína, Rusko a India vyvinuli čo najväčší nátlak na súčasný režim, a paragraf 20, požadujúci novú rezolúciu Bezpečnostnej rady OSN. To je jediný spôsob, akým môžeme zosilniť globálnu reakciu a vyvinúť tlak na režim, aby sa nakoniec poddal a zlomil.
v mene skupiny IND/DEM. - (PL) Vážený pán predsedajúci, toto je počas tohto volebného obdobia už tretia príležitosť, keď sa zapájam do diskusie o ľudských právach, aby som prehovorila o sociálnej a politickej situácii v Barme. Ľudské práva sa v tejto krajine porušujú mnoho rokov. Rozšírené je prenasledovanie, nie iba prodemokratických aktivistov, ale aj ostatných obyvateľov, z ktorých 30 % žije na pokraji chudoby. Ľudia musia vykonávať nútené práce a násilne ich presídľujú.
Protesty a prenasledovanie sa tentoraz zosilnili po 500-percentom zvýšení cien palív, ktoré vláda prestala dotovať. Organizácie ochrancov ľudských práv vysielajú alarmujúce informácie o uväznení okolo 100 aktivistov a o nelegálnom zadržiavaní pani Aung San Suu Kyi, nositeľky Nobelovej ceny mieru, už ďalší rok.
Podporujeme toto uznesenie. Nebude mať však žiaden vplyv na situáciu v Barme. Režim, ktorý je teraz pri moci, nereaguje na žiaden tlak, a preto sú potrebné radikálnejšie opatrenia.
(PL) Vážený pán predsedajúci, toto nie je prvá rozprava o prípadoch porušovania ľudských práv, demokracie a vlády zákona v Barme. A určite nebude posledná. Keď sme včera diskutovali o uznesení k Barme v skupine PPE-DE, dospeli sme k záveru, že návrh uznesenia je veľmi dobrý, ale situácia v Barme je kritická. Som si istý, že mnohí z nás by chceli, aby sa veci vyvíjali iným smerom, a aby situácia v Barme bola taká, že by nebolo potrebné prijímať žiadne uznesenie.
V Barme armáda pacifikuje regióny obývané etnickými menšinami. Armáda pravidelne väzní opozičných aktivistov a prenasleduje obyčajných občanov, ktorí protestujú proti zvyšovaniu cien a proti ďalšiemu obmedzovaniu životnej úrovne, ktorá je už teraz katastrofálne nízka. Čo s tým môžeme urobiť? Európska rada by mala pripraviť podrobnú štúdiu slabých stránok systému sankcií a urobiť z nich skutočne užitočnú a účinnú zbraň vo vojne proti politickému režimu v Barme.
Je nevyhnutné aj naďalej vyvíjať tlak na Čínu a Rusko tak, aby sa situácia v Barme dala prerokovať v Bezpečnostnej rade OSN. Navyše by sme mali vyvinúť všetko úsilie na zabezpečenie toho, aby pomoc EÚ, ktorá počas nasledujúcich piatich rokov dosiahne výšku 65 miliónov EUR, smerovala priamo k občanom Barmy a neslúžila na podporu režimu.
(DE) Vážený pán predsedajúci, vojenská diktatúra v Barme pravidelne figuruje v programe Európskeho parlamentu pre závažné a najbrutálnejšie porušovanie ľudských práv. Ako všetci predrečníci, aj my s ľútosťou sledujeme tvrdé zákroky voči pokojným demonštráciám, ktoré boli namierené proti masívnemu zvýšeniu cien palív o 500 %. Toto zvýšenie cien palív viedlo k zdvojnásobeniu cien dopravy a k veľkému rastu cien základných tovarov a služieb, a to všetko na pozadí katastrofálnej sociálnej situácie v Barme, kde 90 % obyvateľstva žije pod hranicou chudoby, z menej než jedného dolára na deň, pričom každé tretie dieťa vo veku pod päť rokov trpí vážnou podvýživou.
S ľútosťou sledujeme násilné útoky na civilistov, predovšetkým brutálne útoky na ženy a zadržanie viac ako 100 ľudí. Vyzývame na ich okamžité a bezpodmienečné prepustenie, vrátane prepustenia vodcov študentského hnutia Generácia 88. Rada by som zdôraznila, že by sme mali zosilniť tlak na Čínu, Indiu a Rusko, aby tieto krajiny využili svoj vplyv a pritlačili na barmský režim a aby ho prestali zásobovať zbraňami. To by mohlo viesť k výraznejšiemu zlepšeniu situácie.
Pán predsedajúci, máme ďalšie uznesenie o príšernom porušovaní ľudských práv, ktoré v Barme stále pokračuje. To sa naposledy ešte rozšírilo. Nelegálne domáce väzenie je pre nevinnú ženu neprijateľné. Barma je fakticky väzenský štát, ktorý funguje pod represívnym systémom vojenskej vlády.
Spojené štáty americké považujú Barmu za krajinu zvláštneho záujmu kvôli porušovaniu náboženskej slobody. Barmský vojenský režim dôsledne monitoruje a obmedzuje organizácie, aktivity a prejavy všetkých náboženstiev, pretože ich považuje za hrozbu takzvanej "národnej jednoty". Rozšírené a systematické je najmä prenasledovanie kresťanov. Tí sú vystavení premyslenej kampani diskriminácie v práci, zákazom kostolov, stretávania i literatúry, ich kňazi a cirkevní zamestnanci sú zatýkaní, mučení a väznení. Vojenský režim Barmy nemá žiadne morálne alebo právne ospravedlnenie pre svoje aktivity akéhokoľvek druhu.
Nasledujúcim bodom je rozprava o šiestich návrhoch uznesenia o Bangladéši.
autor. - Pán predsedajúci, Bangladéš je krajina, ktorú som navštívil mnohokrát a ktorú mám veľmi rád. Samozrejme, v Londýne mám veľa priateľov bangladéšskeho pôvodu a tamojšiu politickú situáciu sledujem veľmi pozorne.
Uznesenie konštatuje, že situácia sa v posledných mesiacoch výrazne zhoršila, takže sú tam teraz reálne obavy o zákonnosť a poriadok, ľudské práva a, samozrejme, samotné prežitie demokracie v krajine, na ktorú sa toto uznesenie zameriava.
Keď bol v januári pozastavený volebný proces, myslím, že väčšina z nás dúfala, že to bude iba otázka týždňov, kým sa voľby budú môcť uskutočniť. Ale z týždňov sa stali mesiace a z mesiacov sa teraz stali roky, kým bude môcť vzniknúť demokraticky zvolená vláda.
Medzitým máme neústavnú a neuspokojivú situáciu dočasnej civilnej vlády s podporou armády, ktorá sa usiluje udržiavať zákonnosť a poriadok v ovzduší rastúcej beznádeje a násilia. Dvaja bývalí premiéri sú vo väzení. Na univerzite prebehli nepokoje. Výsledkom sú stovky uväznených, vrátane členov akademickej obce, a obvinenia z násilností a mučenia.
Toto nemôže byť cesta vpred! Ako jasne hovorí paragraf 11, som si istý, že my, v Európskom parlamente, sme pripravení pomôcť a asistovať pri navrátení demokracie do Bangladéša v čo najkratšom čase.
autor. - Pán predsedajúci, Bangladéš je rozlohou približne rovnako veľký ako Grécko, ale má takmer dvakrát viac obyvateľov ako Nemecko. Samostatným štátom sa stal až v roku 1971 po rokoch občianskej vojny, do ktorej boli zapojené susedné bývalé britské kolónie, Pakistan a India. Bangladéš trpel 15 rokov pod vojenskou diktatúrou a hoci bola v roku 1990 nastolená civilná vláda, krajina je ďaleko od toho, aby mala skutočnú demokraciu.
Dnes tento veľmi chudobný národ sužuje všeobecne rozšírená korupcia, zásahy armády do politiky, závážné porušovanie ľudských práv, zákazy politických aktivít, diskriminácia žien, náboženský extrémizmus a dlhý zoznam iných nešvárov, z ktorých sú viaceré spomenuté aj v uznesení. Napriek tomu, ako je jasne uvedené v odôvodnení N: "EÚ a Bangladéš majú dobré dlhodobé vzťahy a sú významnými hospodárskymi partnermi". To je pravda, ale pokiaľ ide o výber našich priateľov a partnerov a pokiaľ ide o úspešnosť v pomoci takýmto spriateleným štátom zlepšiť stav ich prosperity, úroveň demokracie a vládu zákona.
Úprimne povedané, EÚ sa snažila zlepšiť situáciu v Bangladéši, ale snažila sa dostatočne? Bola pomoc poskytovaná Bangladéšu nasmerovaná správne na zlepšenie výrobnej infraštruktúry krajiny alebo bola presmerovaná do vrecák skorumpovaných úradníkov? Bol tlak na armádu, aby prestala zasahovať do politického života krajiny, dostatočne silný a rozhodný alebo bol slabý a neefektívny?
Každý si môže odpovedať na tieto otázky sám. Môj názor je však taký, že sme ďaleko od toho, aby sme robili to, čo je potrebné. Naliehavo potrebujeme prehodnotiť svoju politiku voči Bangladéšu, nevynímajúc zavedenie sankcií a určite striktné upozornenie susediacemu Pakistanu a Indii, aby odolali pokušeniu, miešať sa do vnútorných záležitostí Bangladéša.
autor. - Pán predsedajúci, podobne ako môj kolega, pán Robert Evans, aj ja zastupujem v Londýne náš región, viac ako 150 000 voličov bangladéšskeho pôvodu.
Bangladéš je veľkou a strategickou juhoázijskou krajinou a opäť raz sa, bohužiaľ, ocitol v správach pre augustové študentské demonštrácie a zatknutie troch bývalých predsedov vlád v rámci procesu boja proti korupcii, ale v nešťastnej a zvrátenej podobe pokusu o potlačenie demokratických, aj keď hlboko rozdelených, politických tried.
Dočasná vláda ubezpečila EÚ a USA, že pristúpi k demokratickým voľbám koncom roka 2008, len čo bude proces volebnej registrácie ukončený a dostatočne chránený pred volebnými podvodmi. Časový rozvrh sa však zdá byť príliš dlhý. Existuje podozrenie, že armáda, politická profilácia ktorej nedávno vzrástla, túži radikálne zmeniť politický vzhľad krajiny tým, že odstráni z obehu dve protagonistky, bývalé predsedníčky vlád, pani Sheikh Hasinovú a pani Khaleda Ziaovú. Je ťažké pochopiť, prečo ich až do procesu neprepustili na kauciu , a navyše, prečo počiatočné zatknutia boli také melodramatické a bez riadneho postupu v rámci mimoriadnych právomocí - ktoré toto uznesenie správne požaduje zrušiť. Spomenuté uznesenie tiež požaduje prítomnosť diplomatických pozorovateľov EÚ na procesoch s oboma dámami.
Západní poskytovatelia pomoci, samozrejme, Bangladéš veľmi pozorne sledujú. Sú znepokojení zhoršovaním situácie v oblasti ľudských práv v posledných rokoch a tiež nárastom islamistickej radikalizácie spoločnosti, ako aj odklonom, čo je veľmi smutné, od pôvodného kurzu sekulárnej demokracie s viacerými stranami - model, ktorý by pre túto krajinu mala EÚ naďalej pevne podporovať.
autor. - (PL) Vážený pán predsedajúci, ďalšou krajinou, o ktorej budeme dnes popoludní diskutovať, je Bangladéš, kde sa tiež často porušujú základné práva. Po vypočutí všetkých tých jednotlivých prípadov sa musíme čudovať, ako môže taká situácia existovať vo svete, ktorý je stále viac vystavený takzvanej globalizácii, ktorý je prepojený hospodárskymi organizáciami a dokonca ešte viac politickými, vo svete, ktorý zažil vznik Organizácie spojených národov a Európskej únie na našom vlastnom kontinente, vo svete, kde existuje tak veľa organizácií, požadujúcich úctu k ľudským bytostiam. Mohli by sme si položiť otázku, prečo nenastáva globalizácia základných humanitných princípov.
Vyzerá to ako problém, ktorý postihuje našu dobu a naše organizácie. Každého zaujíma politika a hospodárstvo, ale keď príde na dávanie ľudského rozmeru politike a hospodárstvu, aby už ďalej neubližovali skromným obyčajným ľuďom, ukazuje sa, že sme bezmocní.
Komisárka Redingová pred chvíľou pri diskusii o Barme povedala, že nám opäť hrozí bezmocnosť a zlyhanie pri reagovaní na túto nespravodlivosť. Musíme však pochopiť, že je potrebné podniknúť určité kroky, a že existuje nerovnováha medzi rozsahom našich politických a hospodárskych aktivít a mierou súladu so štandardnými základnými právami.
Rád by som tiež upriamil pozornosť na inú otázku. Vo vyhlásení je narážka na výskyt prenasledovania, okrem iného, z náboženských dôvodov. Rád by som upozornil, že náboženské prenasledovanie je vo všeobecnosti, aj keď nie vždy, namierené proti kresťanom, najmä proti katolíkom. Na globálnej úrovni sú katolíci momentálne skupinou, členov ktorej najčastejšie prenasledujú a zabíjajú pre ich vieru. Mali by sme sa držať faktov. Keď hovoríme o prenasledovaní, mali by sme pamätať na to, kto koho prenasleduje.
autor. - (SV) Vážený pán predsedajúci, myslím si, že Bangladéš bol krajinou veľkých nádejí. Má náboženskú slobodu, ženy vo vidieckych oblastiach majú prístup k mikropôžičkám a mohli sme vidieť začínajúci sa rozvoj miestneho hospodárstva.
Tieto pozitívne trendy sa však rýchlo otočili, pretože v krajine sa šíri strach. Zatýkaní sú novinári, právnici, politickí činitelia a študentskí aktivisti, podľa vlády v úsilí o zastavenie korupcie. Ak to môžem tak povedať, posadiť každého do väzenia je, bez zveličovania, zlý spôsob boja proti korupcii. Sľubujeme, že pomôžeme Bangladéšu na jeho ceste k demokracii, ale k tomu musí byť aj vôľa na strane vlády.
Kým skončím, chcem spomenúť niečo, čo je v uznesení, ale o čom bude zrejme málokto hovoriť.Podľa mňa je to však dôležité, keďže som strávil veľa času s ľuďmi v slumoch. Za starého režimu to boli ľudia z vládnucej triedy, ktorí získali pôdu. Keď sa vláda pokúšala získať túto pôdu späť, milióny chudobných ľudí, chudobných roľníkov a ľudí v slumoch, boli násilne vysťahované z ich domovov, z posledného kúska nádeje na prežitie, ktorú mali v podobe malých kúskov pôdy. Keď bojujeme za demokraciu v Bangladéši, musíme myslieť aj na týchto ľudí, pretože oni majú najslabší hlas zo všetkých. Oni majú zo všetkých najmenšiu moc.
v mene skupiny PPE-DE. - (PL) Vážený pán predsedajúci, situácia v Bangladéši je skutočne znepokojujúca. Je potrebné podniknúť kroky s cieľom uskutočniť voľby v stanovenom termíne. Sú však obavy, že pracovný program volebnej komisie, predstavený v júli 2007, nebude naplnený včas. Mali by sme pripomenúť, že pozorovacia misia Európskej únie sa skončila 22. januára, keď svoju pomoc stiahla aj OSN.
Nemôžeme Bangladéš v tomto štádiu opustiť. Musíme tam vyslať pozorovateľov so širokou pôsobnosťou. Pozorovatelia by mali tiež monitorovať prebiehajúce trestné konania a väznenie obyčajných občanov. Mimoriadne dôležité je vyvíjať nátlak na úrady, aby zaistili slobodu študentom, zatknutým počas protestov 28. augusta 2007. Mali by sme reagovať rýchlo a poskytnúť rozsiahlu pomoc. Ak to nedokážeme, nemôžeme očakávať, že sa voľby budú konať v stanovenom termíne.
v mene skupiny PSE. - (PL) Vážený pán predsedajúci, uplynul takmer rok od posledného uznesenia Európskeho parlamentu o Bangladéši. Napriek našim vysokým očakávaniam sa situácia v krajine zhoršila. Voľby, plánované na január tohto roka, sa neuskutočnili a boli odložené na koniec roka 2008. Dočasná vláda vyhlásila s podporou armády výnimočný stav.
Terajšie vedenie otvorene potláča všetky politické aktivity, ako aj slobodu tlače a ďalších médií. Medzi uväznenými sú dvaja bývalí predsedovia vlády, 160 špičkových politikov a viac ako 100 000 ďalších občanov. Brutálne potlačenie študentských protestov proti armáde na univerzite v Dháke v auguste tohto roku vzbudilo vážne znepokojenie na medzinárodnej úrovni.
Vo svetle uvedených udalostí by Rada a Európska komisia mali situáciu pozorne monitorovať. Predovšetkým by mali tlačiť na to, aby režim povolil nezávislým inštitúciám a politickým stranám vykonávať ich aktivity. Je nevyhnutné vyslať tam ďalšiu pozorovateľskú misiu a poskytnúť technickú pomoc ako pozitívny príspevok k príprave slobodných demokratických volieb. Situáciu v Bangladéši bude možné účinne stabilizovať, iba ak sa na tom budú spoločne podieľať všetky zainteresované strany.
v mene skupiny ITS. - (NL) Vážený pán predsedajúci, je určite dobre, že sa situácia v oblasti ľudských práv v Bangladéši odhaľuje tu, na severnej pologuli. Koniec koncov, videli sme, ako sa súčasný režim pokúša umlčať legitímne politické protesty študentov a novinárov ich svojvoľným zatýkaním a väznením. Odkedy sa nová vláda v januári 2007dostala k moci, uväznených bolo už viac ako 250 000 ľudí. Od vyhlásenia výnimočného stavu je armáda zodpovedná za nespočetné prípady mučenia a vrážd.
Rád by som však otvoril ďalší problém, ktorý je v tomto štáte endemický a vyskytuje sa bez ohľadu na zmeny vlády. Ide o vec, ktorú často prehliadajú všetky druhy organizácií, zaoberajúce sa ľudskými právami, pretože zjavne ide o niečo, o čom sa jednoducho nemá rozprávať. Hovorím o masovom a systematickom znásilňovaní gangmi, ktoré sa deje v Bangladéši. Násilie voči ženám a mladým dievčatám je jedným z najohavnejších porušovaní ľudských práv v tomto islamskom štáte. Tento druh násilia zahŕňa sexuálne a domáce násilie, znásilňovanie gangmi, oblievanie žien kyselinou a vraždy cti. Či už to ľudia chcú počuť alebo nie, je nepopierateľné, že prostredníctvom týchto ukrutností majú extrémistickí moslimovia v úmysle očistiť Bangladéš od náboženských menšín, aby krajinu premenili na monolitný islamský štát. Žiadna z bangladéšskych vlád nedokázala zasiahnuť,a to je naozaj hanba. Bangladéš v roku 1984 ratifikoval Dohovor OSN o odstránení všetkých foriem diskriminácie žien. Je najvyšší čas, aby Parlament bangladéšskej vláde vyslal veľmi jasný signál a pripomenul jej zodpovednosť za tento stav.
(ET) Dámy a páni, ani pre Európsku úniu, ani pre OSN nie je ľahké prerušiť volebnú pozorovateľskú misiu. Žial, v Bangladéši sme to museli urobiť. V januári boli s pomocou armády pozastavené demokratické aktivity v krajine, v ktorej obe hlavné strany vedú ženy, čo je jediným prípadom svojho druhu na svete.
Nasledujúcim bodom je rozprava o šiestich návrhoch uznesenia o financovaní Špeciálneho súdu pre Sierra Leone.
Chcem pripomenúť, že niektorí naši kolegovia sú práve v Sierra Leone, kde monitorujú voľby.
autor. - (PL) Vážený pán predsedajúci, rozvoj medzinárodného humanitárneho práva spolu so zakladaním súdov na súdenie páchateľov vojnových zločinov a zločinov proti ľudskosti predstavovali najväčší úspech medzinárodného spoločenstva od skončenia druhej svetovej vojny. Úloha uvedených inštitúcií sa v období globalizácie ďalej rozvíja, a to najmä v oblastiach, kde národní vodcovia nie sú schopní presadiť ústrednú moc vlády založenú na uplatňovaní zákonov a zaistiť základnú bezpečnosť pre svojich obyvateľov.
Špeciálny súd pre Sierra Leone významne prispieva k mieru a spravodlivosti v oblasti rieky Mano v západnej Afrike. Rád by som upozornil na program, v rámci ktorého súd archivuje a prekladá dokumenty súvisiace s jeho prácou. Chcem tiež pripomenúť programy na ochranu obetí, ktoré súd rozbehol. Aktivity tohto druhu sú dlhodobo nevyhnutné na ustanovenie vlád, založených na uplatňovaní zákonov v západnej Afrike.
Európsky parlament v dnešnom uznesení o financovaní Špeciálneho súdu pre Sierra Leone vyzýva Komisiu a všetky európske inštitúcie a inštitúcie členských štátov, aby zaručili finančnú základňu, ktorá umožní súdu dokončiť jeho prácu primeraným a zodpovedným spôsobom.
autor. - (PL) Vážený pán predsedajúci, náhodou to vyšlo tak, že ďalšie kolo parlamentných volieb v Sierra Leone sa má uskutočniť počas nadchádzajúceho víkendu. Nemôžem nevysloviť ľútosť nad tým, že pôvodne plánovaná delegácia Európskeho parlamentu tam nebude prítomná.
Mohli by sme si položiť otázku, prečo je Špeciálny súd pre Sierra Leone taký dôležitý. Nie je to jednoducho prípad ďalšej z mnohých afrických krajín s históriou plnou znásilnení a vrážd. Ide o prestíž a rozvoj medzinárodného systému výkonu spravodlivosti v oblasti trestného práva.
Nedávno sme boli svedkami dvoch ukážkových zlyhaní práve tohto systému a mali by sme si to sami pred sebou čestne priznať. Hovorím o neúspešnom pokuse odsúdiť Slobodana Miloševiča a o nadmieru sporných okolnostiach smrti Saddáma Hussajna. Ak by sa bezprostredne po týchto udalostiach s veľkou publicitou teraz objavilo ďalšie fiasko, totiž, že by Špeciálny súd pre Sierra Leone musel zastaviť svoju činnosť pre nedostatok finančných prostriedkov, rovnalo by sa to rane z milosti (coup de grâce) medzinárodnému systému výkonu spravodlivosti v oblasti trestného práva.
Aby sme boli konkrétni, v hre je dotácia vo výške necelých 90 miliónov USD počas nasledujúcich 27 mesiacov, pričom by sa viac ako jedna tretina celkovej sumy mala poukázať tento rok. To je potrebné na zaistenie ďalšieho fungovania súdu. Prestíž systému výkonu cezhraničnej spravodlivosti skutočne závisí od toho, aby Špeciálny súd pre Sierra Leone odsúdil bývalého prezidenta Libérie, Charlesa Taylora, a aby vyšetril 17 obvinení zo zločinov proti ľudskosti a z vojnových zločinov, vrátane vrážd a sexuálnych trestných činov.
Chcel by som sa na pôde tejto snemovne verejne poďakovať dvom krajinám, konkrétne Veľkej Británii a Holandsku, ktoré výrazne finančne podporujú činnosť súdu. Dôležitú úlohu má zohrať aj Organizácia spojených národov. Nemôže sa zachovať ako Pilát Pontský a jednoducho si nad touto záležitosťou umyť ruky. Som rád, že Európsky parlament sa k tejto otázke vyjadrí jednohlasne.
autor. - Pán predsedajúci, tí, ktorí dôrazne podporujú rešpekt k ľudským právam - vrátane členov tohto Parlamentu - tvrdo bojovali o to, aby dosiahli vytvorenie Špeciálneho súdneho dvora pre Sierra Leone a aby notorickí zabijaci ako Charles Taylor a jeho kriminálna zberba stáli pred súdom a boli potrestaní. Tí istí ľudia teraz neveriacky sledujú pochmúrne vyhliadky, že úsilie priviesť Charlesa Taylora pred súd sa môže skončiť fraškou, pretože Špeciálny súdny dvor v Haagu v polovici procesu zostal bez peňazí. Táto možnosť bude nepochybne vážnym úderom medzinárodnému právu a spôsobí, že naši občania úplne stratia vieru vo vládu zákona a poriadku. Navyše, vyšle jasné povzbudenie kriminálnikom po celom svete, že môžu bez strachu páchať svoje zločiny genocídy a iné nechutné zverstvá voči humanite.
Bez ohľadu na výsledok požiadavky, udržať nejakým spôsobom Špeciálny súdny dvor pre Sierra Leone nažive a funkčný, si človek nemôže pomôcť a musí otvoriť nasledovné otázky.
Po prvé, 89 miliónov USD, ktoré súd požaduje na dokončenie svojich operácií, je určite obrovská suma. Ako je možné, že je tak obrovská? Všetci vieme, že právnici vyrábajú bombu, ale nie jadrovú bombu! Nemohol by takýto súdny dvor fungovať s úspornejším rozpočtom? Vedú možné nákladné extravagancie a hrubá neefektívnosť k vysokým finančným stratám?
Po druhé, koľko stálo veľmi podobný súdny dvor v Haagu súdenie Slobodana Miloševiča v príslušnom rozsahu? Nepodliehal vtedy rozpočet obmedzeniam, a prečo tomu bolo tak? Je snáď rozdiel spôsobiť zločin proti ľudskosti v Európe a v Afrike?
Tieto otázky si žiadajú odpovede, ktoré, podľa svojich skúseností od tohto Parlamentu, nedostanem. Naši občania môžu prestať veriť, že platí vláda zákona a uveria, že peniaze stoja nad zákonom.
autor. - (DE) Vážený pán predsedajúci, západná Afrika bola kedysi známa ako oblasť, v ktorej prebiehal výrazný pozitívny vývoj. Dnes sa Sierra Leone stala synonymom pre špecifické hrôzy, ktorých sme za tých uplynulých pár rokov boli svedkami v celej Afrike. Preto je našou zodpovednosťou, zabezpečiť, aby nadchádzajúce voľby nielenže pomohli obnoviť demokraciu, ale zároveň, čo je oveľa dôležitejšie, znovu nastolili spravodlivosť a zákonnosť. To musí zahŕňať potrestanie ťažkých zločinov, ktoré sa odohrali v tejto krajine. Napokon, Európania boli medzi tými, ktorí využívali pána Taylora ako prostriedok na svoje obohatenie sa na úkor Sierra Leone.
Preto sa domnievam, že nesmieme dopustiť, aby proces vyrovnávania sa s týmito zločinmi zlyhal kvôli nedostatku finančných prostriedkov. My, Európania, nesieme v tomto ohľade zodpovednosť, ja sa však domnievam, že otázky, ktoré sme tu nastolili, sú oprávnené. Je zrejmé, že nedosiahneme dlhodobý pokrok s ad hoc tribunálmi. Je zrejmé, že to, čo z dlhodobého hľadiska potrebujeme, je jednotná univerzálna jurisdikcia na vysporiadanie sa s týmito zločinnými diktátormi. To nám však momentálne nepomôže. Teraz je prvou úlohou pokročiť s procesmi, ktoré sa už začali a, najmä, zabezpečiť odsúdenie pána Taylora, pretože to vyšle varovný signál zločincom, ktorí páchajú zločiny proti ľudskosti dnes, alebo to môžu urobiť v budúcnosti: v tejto súvislosti by som spomenul diktátora Zimbabwe, pána Mugabeho. Pánovi Mugabemu treba ukázať, čo by sa mu mohlo stať, ak bude pokračovať vo svojich strašných zločinoch. Preto potrebujeme jednotné kritériá a stabilné inštitúcie, ktoré sa budú zaoberať týmito ťažkými zločinmi.
autor. - (ES) Vážený pán predsedajúci, mal som to šťastie, že som bol účastníkom volebnej pozorovateľskej misie podieľajúcej sa na sledovaní volieb, ktoré sa v auguste konali v Sierra Leone a musím v prvom rade povedať, že sme boli všetci mimoriadne prekvapení, s akou profesionalitou misia, ktorú viedla moja kolegyňa zo skupiny, pani Isler Béguinová, prebiehala a stále prebieha.
Ako účastník misie som mal príležitosť navštíviť Špeciálny súd in situ a počuť priamo od šéfky registra, pani Mansarayovej, o práci, ktorú súd vykonáva. Počas návštevy nám neustále opakovali, že ak tam nebude spravodlivosť, nebude ani mier. Presne z tohto dôvodu je súd taký dôležitý. Ako sa viackrát uvádza v tomto uznesení, na pokračovanie konsolidácie mierového procesu v Sierra Leone je nevyhnutné zabezpečiť, aby zločiny nezostali nepotrestané.
Pretože práca súdu má impozantné rozmery, bola veľmi nákladná a stále stojí veľa peňazí.,Zabezpečiť plný rešpekt k zákonnosti v krajine, ktorá je zničená občianskou vojnou, je veľmi ťažké. Prvou úlohou bolo zhromaždiť všetky . Bol to nemalý výkon, pretože obyvateľov bolo treba presvedčiť, že už nebudú žiadne represálie a že nebudú vystavení ďalšiemu ponižovaniu.
Druhou úlohou bolo presvedčiť ľudí, že súdení nebudú len vodcovia ozbrojených skupín, ale všetci, ktorí sa podieľali na porušovaní ľudských práv. Navyše, musím zdôrazniť, že obhajoba obvinených sa prísne rešpektovala. Súd tiež v roku 2004 prijal historické rozhodnutie, ktorým odmietol uznávať vnútroštátnu amnestiu pre páchateľov vojnových zločinov a zločinov proti ľudskosti.
Bez spravodlivosti niet mieru. Preto je dôležité prispieť k financovaniu tohto súdu. Máme povinnosť prispieť k mieru a stabilite v oblasti rieky Mano. Samotný Špeciálny súd je príkladom reformy právneho systému v Sierra Leone. Vyzval by som Komisiu, aby hľadala možnosť poskytnutia finančnej podpory projektom, ktoré realizuje Organizácia spojených národov s cieľom reformovať právny systém krajiny.
v mene skupiny PPE-DE. - (PL) Vážený pán predsedajúci, Špeciálny súd pre Sierra Leone si zaslúži našu zvláštnu pozornosť, keďže sa správne uvádza ako nový a takmer perfektný model presadzovania spravodlivosti. Navyše sa ukázalo, že medzinárodný súd zaoberajúci sa vojnovými zločinmi môže sídliť v krajine, kde boli tieto zločiny spáchané, čo umožňuje miestnym ľuďom priamy prístup k spravodlivosti. Navyše, pri porovnaní Špeciálneho súdu s podobnými orgánmi v iných častiach sveta sa ukazuje, že toto usporiadanie umožnilo, aby bol súd plne efektívny, pričom má výrazne nižšie náklady.
Po prvý raz v histórii bola v Afrike úspešne usvedčená zo zločinov proti ľudskosti úradujúca hlava štátu, Charles Taylor. Ukázalo sa tiež, že je možné stanoviť právny výklad pojmov detskí vojaci a vynútené manželstvá, a tým umožniť odsúdenie páchateľov takýchto činov. Žiaľ, špeciálny súd pre Sierra Leone bude možno musieť ukončiť svoju činnosť, pretože mu dochádzajú finančné prostriedky. Suma, ktorá by umožnila pokračovanie súdneho konania proti notorickým zločincom, je necelých 90 miliónov USD. Preto tu vyzývam všetky členské štáty a Komisiu, aby čo najskôr poskytli finančné prostriedky na podporu Špeciálneho súdu pre Sierra Leone. Pokračovanie mierového procesu a zmierenia v Sierra Leone a celej západnej Afrike bude vážne ohrozené, ak finančné prostriedky pre súd nebudú k dispozícii.
v mene skupiny PSE. - (PL) Pán predsedajúci, pani komisárka, plne podporujem všetkých, ktorí vyzývajú k dotiahnutiu tejto záležitosti do konca a k presadeniu spravodlivosti v Sierra Leone. To sa jednoducho musí stať. Páchateľom zločinov nemôžeme dovoliť, aby si mysleli, že sa budú tešiť beztrestnosti, bez ohľadu na to, kde by sa mohli usadiť, nech je to už v Európe, v Afrike alebo kdekoľvek vo svete.
Rada by som však využila túto príležitosť a upozornila na určitý problém, ktorý považujem za veľmi dôležitý. Sme svedkami pribúdania súdov založených Organizáciou spojených národov, akejsi explózie trestných súdov. V Ríme bol založený Medzinárodný trestný súd. Vznikol aj Medzinárodný trestný tribunál, ktorý sa zaoberá zločinmi spáchanými v bývalej Juhoslávii a ďalší sa venuje zločinom, ktoré sa odohrali v Rwande. Teraz máme Špeciálny súd pre Sierra Leone. Uznávam, že všetky tieto súdy sú potrené, ale keď majú vznikať, ich financovanie musí byť zaručené od začiatku. To je sine qua non (nevyhnutná podmienka).
Preto vyzývam pani komisárku, aby otvorila otázku financovania takýchto inštitúcií na nadchádzajúcej vrcholnej schôdzke EÚ - Afrika, ktorá sa má konať pred koncom tohto roka. Tieto inštitúcie sú potrebné a musia byť primerane financované. Je trápne, že o financovaní takýchto vecí treba diskutovať.
členka Komisie. - Pán predsedajúci, Európska komisia pociťuje silný záväzok, pomôcť Sierra Leone pri prechode z povojnového stavu do stavu rozvoja a podporiť úsilie krajiny o trvalo udržateľný mier, stabilitu a demokraciu.
Plne podporujeme minulé, terajšie a budúce aktivity súdneho dvora, ktoré majú priviesť páchateľov vojnových zločinov pred spravodlivosť, čím uznávame utrpenie občanov Sierra Leone počas občianskej vojny. Práca špeciálneho súdneho dvora vysiela dôležitý signál každému, že vážne zločiny voči ľudskosti, genocída a vojnové zločiny nezostanú nepotrestané , bez ohľadu na to, kde boli spáchané.
Uznesenie o Bangladéši - Po hlasovaní o pozmeňujúcom a doplňujúcom návrhu číslo 2 k bodu odôvodnenia F:
Pán predsedajúci, prijali ste môj ústny dodatok, aby bolo doplnené meno tretieho bývalého predsedu vlády, pána Moududa Ahmeda, do pôvodného textu? Mal som ísť prvý. Bola to technická úprava. Nie som si istý, či to hlasovací poriadok vylučuje, ale z môjho pohľadu som mal ja byť prvý a potom malo nasledovať hlasovanie po častiach.
Pán Tannock, podľa informácií rokovacej služby bol váš ústny pozmeňujúci a doplňujúci návrh predložený pre prípad, že by bol pozmeňujúci a doplňujúci návrh číslo 2 zamietnutý. Pozmeňujúci a doplňujúci návrh číslo 2 bol však prijatý. Preto, v princípe, váš pozmeňujúci a doplňujúci návrh prepadá. Ak majú po tom, čo som povedal, poslanci pocit, že môžeme pridať meno pána Moududa Ahmeda na zoznam v bode odôvodnenia F, nemám námietky.
Sú nejaké námietky proti tomuto ústnemu pozmeňujúcemu a doplňujúcemu návrhu?
(DE) Pán predsedajúci, moja skupina sa dohodla, že požiadame o hlasovanie podľa mien. Pre technickú chybu nového člena štábu sa to k vám zrejme nedostalo. Poprosil by som vás, aby ste vyhoveli tejto žiadosti o hlasovanie podľa mien, pretože sa zdá, že po technickej stránke niečo nefunguje.
Nebudeme zriaďovať špeciálny súd pre člena vášho štábu. Takže, ak Parlament nemá žiadne námietky, použijeme pri záverečnom hlasovaní hlasovanie podľa mena.
Ďakujem. Môžem pri neprítomnosti pána Agnoletta podať v jeho mene ústny doplnok k paragrafu 6? Myslím, že kolegovia to budú mať vo svojich hlasovacích zoznamoch, ale pre prípad, že by nemali, stojí tam: "vyzýva Komisiu na priebežné financovanie ústredných aj doplnkových aktivít špeciálneho súdneho dvora v nadchádzajúcich národných programoch pre Sierra Leone; vyzýva orgány Sierra Leone, aby považovali spravodlivosť v prechodnom období a nezávislosť súdnictva za prioritu”.
(IT) Pán predsedajúci, dámy a páni, všimol som si, že sa zmenili obrázky pre hlasovanie. U hlasovania podľa mien sa mi zdá, že postavičky sú iba mužské, a keďže hlasujú aj dámy, požiadal by som, aby sa obrázky zmenili tak, že budú odrážať realitu.
To je oprávnená pripomienka, ale keďže sú tam iba tri postavičky, bolo by ťažké byť spravodlivý ku všetkým. Preto budeme musieť sledovať počet postavičiek.
Dámy a páni, s hlbokým zármutkom sme prijali správu o úmrtí nášho bývalého kolegu Nicholasa Bethella, ktorý bol členom Európskeho parlamentu od roku 1975 do roku 1994 a znovu od roku 1999 do roku 2003. Lord Bethell zomrel 8. septembra vo veku 69 rokov po dlhom a statočnom boji s Parkinsonovou chorobou. Počas svojho dlhoročného pôsobenia v Európskom parlamente preukázal lord Bethell svoje schopnosti vo významnej funkcii podpredsedu vtedajšieho Výboru pre politické záležitosti. S nadšením sa venoval mnohým otázkam, ku ktorým tiež pripravoval správy: liberalizácii leteckej dopravy, členstvu Cypru v EÚ a založeniu Ceny A. Sacharova, ktorá celé roky dodávala mnohým ľuďom na celom svete morálnu podporu v ich boji proti útlaku.
Dovoľte mi niekoľko slov k jeho práci v tejto oblasti. Vyzbrojený majstrovskou znalosťou ruského jazyka a vystavený značnému osobnému riziku lord Bethell niekoľkokrát navštívil Sovietsky zväz, kde sa spriatelil s mnohými vedúcimi postavami disentu Alexandrom Solženicynom, Andrejom Sacharovom, Anatolijom Ščaranským a Alexandrom Ginzburgom. Viedol s nimi diskusie, robil s nimi rozhovory, viedol kampane za prepustenie uväznených členov disentu, skrátka bojoval za slobodu národov a za spravodlivosť. Lord Bethell preložil dve knihy Alexandra Solženicyna do angličtiny. Priviezol Anatolija Ščaranského a Jelenu Bonnerovú, vdovu po Andrejovi Sacharovovi, do Európskeho parlamentu, a to nie raz, ale pri niekoľkých príležitostiach.
Lord Bethell bol kolega a priateľ, ktorý konal podľa svojho presvedčenia a stanovoval meradlá. Budeme naňho spomínať s vďakou.
Dámy a páni, práve som sa dozvedel, že dvaja španielski vojaci boli v Afganistane zabití mínou a ďalší - tiež Španieli - boli vážne zranení. Chcel by som vás požiadať, aby sme teraz uctili minútou ticha lorda Bethella a všetky obete terorizmu.
Dámy a páni, sledovali sme priebeh demonštrácií za demokraciu a slobodu v Barme. Som si istý, že môžem v mene nás všetkých vyjadriť solidaritu a sympatie, ktoré náležia predovšetkým Aun Schan Su Ťij, držiteľke Ceny A. Sacharova udeľovanej Európskym parlamentom, ktorá strávila dlhé roky v domácom väzení. Európsky parlament dúfa, že príde čas, keď budeme môcť Aun Schan Su Ťij privítať v Európskom parlamente, a vyzýva orgány Mjanmarska, aby okamžite prepustili všetkých zadržiavaných a umožnili im slobodne manifestovať svoje názory.
Týmto vás informujem, že na základe článku 68 rokovacieho poriadku podpíšeme ja a predseda Rady v utorok 25. septembra štyri legislatívne akty prijaté spolurozhodovacím postupom. Názvy týchto legislatívnych aktov nájdete v zápisnici z dnešného zasadnutia.
Konečná verzia programu rokovania navrhnutá konferenciou predsedov na jej schôdzi konanej 20. septembra 2007 na základe článkov 130 a 131 rokovacieho poriadku bola rozdaná. Navrhnuté boli tieto zmeny:
Skupina PSE požiadala, aby správa pána Zatloukala o účinnosti a rovnosti v európskych systémoch vzdelávania a odbornej prípravy bola presunutá z utorka večera na stredu večer a zaradená po správe pani Descampsovej.
(DE) Vážený pán predseda, budem veľmi stručný. Keďže sa bude naraz rokovať o niekoľkých správach a správa pána Saryusz-Wolského bola odložená z pondelka na utorok, zostane v utorok večer len veľmi málo času na prerokovanie správy pána Zatloukala. Po dohode so spravodajcom by sme preto uprednostňovali odloženie prerokovania tejto správy na stredu. Iný dôvod nemám.
- Ďakujem, som si istý, že to bol aj dôvod navrhovanej zmeny.
Správa pána Zatloukala bola odložená na zasadnutie v stredu večer.
Skupiny Verts/ALE, GUE/NGL a ALDE požadujú, aby vyhlásenia Rady a Komisie o situácii v Mjanmarsku/Barme boli zaradené na program rokovania v stredu popoludní, po predložení návrhov uznesení.
(IT) Vážený pán predseda, dámy a páni, ako ste správne uviedli, tento Parlament vyjadril svoje stanovisko k situácii v Barme pri rôznych príležitostiach, ale to, čo sa deje dnes, sa nedialo v roku 1988. Tisíce a tisíce ľudí, mníchov, demonštrujú a je nepochybné, že veci sa dali do pohybu.
Orgány Spoločenstva, Komisia a Rada, až doteraz mlčali. Len tu a tam sa z niektorého členského štátu ozývali ohlasy. Podľa nášho názoru preto bude streda správnym okamihom pre vyhlásenia Rady a Komisie a mnohých rečníkov z politických skupín, ktorými prinajmenšom vyjadríme našu podporu tomuto novému vývoju v Barme.
V tejto dobe sa nemôžeme len nečinne prizerať, našou povinnosťou je verejne upozorňovať na situáciu v tejto krajine, pretože my tú možnosť máme. Preto pevne dúfam, že plenárne zasadnutie vyhovie uvedeným trom skupinám, ktoré tento návrh predkladajú.
(NL) Vážený pán predseda, dámy a páni, ak vôbec kedy nastal čas na oznámenie Komisie a Rady upozorňujúce na situáciu v konkrétnej krajine, je to práve teraz. Krátka diskusia o situácii v Barme nám umožní vyjadriť solidaritu s udalosťami, ktoré sa v tejto krajine v uplynulých dňoch odohrali, a je preto veľmi dôležité, aby sme tak urobili. Nás, ktorí sa úprimne zaujímame o situáciu v Mjanmarsku, a Barmčanov vôbec, predovšetkým pani Aun Schan Su Ťij, je tu dosť, aby sme si na uvedenú diskusiu našli počas tejto schôdze Parlamentu čas - a nemusí byť ani príliš dlhá.
(DE) Vážený pán predseda, v skupine sme prirodzene o tejto myšlienke tiež podrobne diskutovali. Máme pocit, že v tento konkrétny okamih, keď sa v oblasti konajú demonštrácie, nie je možno pre nás ta správna chvíľa - a vyjadrím sa hovorovo - vydať sa napospas a vyjadriť naše stanovisko. Náš názor je v tomto ohľade pomerne jasný.
Ak je to ale však prianie Parlamentu, a ak si ujasníme, že všetci stojíme na strane demonštrujúcich, tak ako sme to napokon vždy deklarovali, potom by sme mohli dosiahnuť kompromis v tom zmysle, že podporíme navrhovanú rozpravu k tejto téme, ale nebudeme v tejto chvíli predkladať uznesenie, čím nevylučujem, že nabudúce, až budeme vedieť, ako sa situácia vyvíja, uznesenie prijmeme. Žiadam preto, aby sme aspoň hlasovali oddelene o konaní rozpravy a o predložení uznesenia.
Ďakujem, pán Swoboda. Presne to som chcel navrhnúť. Najprv hlasujme o konaní rozpravy. Ak bude výsledok hlasovania v prospech konania rozpravy, potom pristúpime k ďalšej otázke, či predložiť uznesenie. To je logický a zmysluplný postup. Môžeme teda tento postup zvoliť?
(DE) Vážený pán predseda, nevedeli sme, že by liberálna frakcia mohla chcieť uznesenie, a ak áno, že by bolo predložené až na ďalšej schôdzi. Toto je nová situácia. Všetci sa s ňou dokážeme vyrovnať. Ak tomu teda dobre rozumiem, je návrh liberálnej frakcie, ktorý teraz predložíte na hlasovanie, tento: ak budú skupiny súhlasiť s vypracovaním návrhu uznesenia, mal by byť predložený na nasledujúcej schôdzi. To ale ešte neznamená, že sme už dosiahli dohodu, ale znamená to, že ak sa medzi sebou dohodneme, bude uznesenie predložené v priebehu nasledujúcej schôdze. To je pre nás všetkých prijateľné.
Najprv musíme rozhodnúť, či chceme uznesenie, a ak sa rozhodneme, že áno, potom sa rozhodneme, kedy by sme ho mali prijať.
(DE) Vážený pán predseda, mám jednu faktickú poznámku: keďže ide o novú záležitosť, nemôžeme jednoducho povedať áno alebo nie. Mali by sme celú vec prerokovať, a nie jednoducho prijať fakt, že sama príslušnosť k sociálnodemokratickej frakcii oprávňuje našich kolegov k tomu, aby hovorili za nás za všetkých a mohli rozhodovať o ďalšom prijateľnom postupe. Chceli by sme sa proti tomu ohradiť spôsobom, ktorý bude možno ešte prijateľnejší.
Navrhujem, aby sme najprv hlasovali, či chceme uznesenie. Ak budeme hlasovať za prijatie uznesenia, potom rozhodneme, či bude prijaté tento týždeň alebo počas októbrovej schôdze.
(DE) Vážený pán predseda, samozrejme, že potrebujeme uznesenie Európskeho parlamentu k tejto otázke. Navrhovali sme uznesenie pri mnohých iných príležitostiach, a niektoré boli veľmi obsiahle, a nie vždy také naliehavé. Teraz máme úplne konkrétny dôvod, veľmi významnú zmenu situácie v tejto krajine, ktorej vývoj už dlhý čas sledujeme.
Už bolo zdôraznené, že vedúcej predstaviteľke opozície, ktorá strávila dlho roky v domácom vezení, bola udelená naša Cena A. Sacharova, ale ona ju doteraz nedostala. Preto musíme na tento nový vývoj reagovať uznesením. Napriek tomu však nie je nevyhnutné, aby sme tak urobili už túto stredu. V stredu povedieme rozpravu a ja by som navrhoval, aby sme o uznesení hlasovali na nasledujúcom rokovaní.
Teraz budeme hlasovať o tom, či chceme uznesenie, a v druhom hlasovaní rozhodneme, kedy by malo byť prijaté.
(DE) Vážený pán predseda, chcel by som povedať niekoľko slov o dôvodoch, prečo by sme mali teraz rozhodnúť o uznesení.
Ďalším bodom sú jednominútové vystúpenia k otázkam politického významu na základe článku 144 rokovacieho poriadku.
Vážený pán predseda, vážime si Vaše láskavé slová o Nicholasovi Bethelovi. Jeho smrť pred štrnástimi dňami viedla k početným prejavom úcty naprieč politickým spektrom. Pri diskusii o ľudských právach, ktorá je, a vždy bola veľmi naliehavá, by sme si mali pripomenúť jeho mimoriadne kvality. S hrdosťou spomíname na rok 2003, keď bola Nicolasovi Bethelovi udelená Schumanova medaila, a kedy napriek svojmu podlomenému zdraviu predniesol dojímavý a výrečný prejav k členom našej skupiny. Pre mnoho ľudí zostane vrytý do pamäti ako vytrvalý zástanca spravodlivosti v prípadoch Nelsona Mandelu a Andreja Sacharova.
Vdova po Andrejovi Sacharovovi Jelena Bonnerová napísala pred niekoľkými dňami rodine Nicolasa Bethela list, v ktorom uznáva, že bez jeho pomoci by snaha Andreja Sacharova a mnohých ďalších disidentov v bývalom Sovietskom zväze - ako aj povaha onoho represívneho režimu - neboli v zahraničí náležitým spôsobom uznané.
Som hrdý na to, že v mene delegácie britských konzervatívcov môžem vzdať hold odvážnemu a statočnému človeku. My, ktorí sme sa vo štvrtok v Londýne zúčastnili na jeho pohrebe, sme mali možnosť vidieť a počuť, s akou ohromnou hrdosťou a láskou o ňom hovorilo toľko jeho priateľov a kolegov zo sveta politiky i mimo neho. V tejto ťažkej dobe sme myšlienkami a modlitbami s jeho rodinou.
Pre mňa a mnoho mojich kolegov v tomto Parlamente bolo nesmiernou cťou pracovať po boku muža takého váženého a ľudského.
(ET) Dámy a páni, Rusko začalo dávať mnohými spôsobmi najavo, kde by podľa jeho názoru mali ležať hranice Európskej únie.
V Estónsku, odkiaľ pochádzam, stojí na hraničnom priechode Narva od augusta nekonečné kolóny áut. Počas najhorších dní, kedy na priechode stojí kolóna viac než 400 kamiónov, čakáte na prekročenie hraníc dlhšie než 100 hodín. Situácia na hranici medzi Ruskom a Lotyšskom je ešte horšia.
Kremeľ súhlasil so začatím diskusie o tejto otázke 16. novembra v Moskve, ale to je až za dva mesiace.
Chcela by som odporučiť Európskej komisii a Európskej rade, aby sa touto otázkou zaoberali podstatne skôr, na ďalšom samite, ktorý sa bude konať 26. októbra v Portugalsku.
Príjemne ma prekvapuje, že všetky strany tu majú vynikajúcu príležitosť zlepšovať vzájomné vzťahy tým, že zamerajú svoju pozornosť na riešenie praktických otázok, ako je bezproblémový prechod štátnych hraníc.
Voľný pohyb tovaru je jednou zo základných európskych slobôd. Rusko, ktoré sa uchádza o členstvo vo WTO, si nemôže dovoliť takéto správanie. Koniec koncov, potrebuje aj podporu našej Únie.
(IT) Vážený pán predseda, dámy a páni, 30. októbra 1985 Altiero Spinelli poveril tento Parlament úlohou pokračovať v európskej revolúcii v obave, že Európa národov, a nie európsky národ, veľmi rýchlo zničí reformu Európskeho parlamentu z roku 1984. Chcel by som pri tejto príležitosti citovať jeho slová, ktoré vyslovil 31. decembra: "Európsky parlament môže kritizovať Komisiu, môže dosiahnuť jej odstúpenie, môže zamietnuť rozpočet, môže hlasovať o inom rozpočte, než aký navrhne Komisia, ale Európsky parlament musí predovšetkým predkladať svoje stanoviská Rade. Bez týchto stanovísk Rada nemôže rozhodovať!"; Spinelli, ktorý organizoval desiatky rokovaní o tejto otázke v rôznych európskych krajinách, uzavrel svoju reč slovami "Európsky parlament by mal mať odvahu postaviť sa na obranu svojich stanovísk."
Vážený pán predseda, pustili sme sa do vojenskej, nie parlamentnej operácie, aby sme dosiahli novú štruktúru, nové usporiadanie Európy. Prieskumy nám, zdá sa, jasne ukazujú, čo si o tom a o byrokratickej Európe národov, nie o európskom národe, myslia sami Európania.
Sme si vedomí Vášho revolučného nadšenia, pán Pannello. Musíme sa však držať nášho rokovacieho poriadku, a ten stanoví na každý prejav jednu minútu. Vy hovoríte už takmer dve minúty.
(PL) Vážený pán predseda, jedna z katolíckych vysokých škôl v Poľsku žiada v súčasnosti Európsku úniu o grant. V histórii našej krajiny hralo katolícke náboženstvo významnú úlohu v boji za slobodu v období vlády komunistov, a vo všeobecnosti možno povedať, že sa zasadilo o rozvoj demokracie. Podľa môjho názoru možno túto úlohu prirovnať k úlohe socializmu vo frankistickom Španielsku. Poľský katolicizmus sa nikdy nevymedzoval voči židovskému obyvateľstvu. Ja som však počul, že práve zástupcovia židovského národa sa snažia tento grant zablokovať a že v tejto veci oslovili predsedu Európskej komisie. Toto je zasahovanie do citlivých záležitostí Poľska, ktoré sa týkajú Európy, poľského národa a náboženstva. Európska únia by mala Poliakom dôverovať a neustupovať tlaku lobistických skupín.
(DE) Vážený pán predseda, Angela Merkelová včera prijala v budove úradu spolkového kancelára tibetského duchovného vodcu Dalajlámu. V súlade so svojou stratégiou založenou na izolácii Dalajlámu na medzinárodnej scéne Čína požiadala pani Merkelovú, aby sa s Dalajlámom neschádzala. V minulosti Peking niekoľkokrát vyzýval spolkovú vládu, aby tibetskému duchovnému vodcovi odmietla povoliť vstup do krajiny. Toto nehanebné zasahovanie je o to pozoruhodnejšie, že v budúcom roku sa Čína chce stať vľúdnym hostiteľom olympijských hier. Stali sme sa svedkami bezostyšného pokusu o vyvíjanie nátlaku nielen proti tibetskému ľudu, ale proti ľudským právam vôbec. Preto podporujem čínskeho kandidáta na Cenu A. Sacharova za tento rok. Skutočne by ma zaujímalo, čoho sa ešte v nadchádzajúcom roku môžeme dočkať, a čo sa ešte musí stať, než Európa skoncuje s ľahkomyseľným rozpredávaním svojho systému hodnôt výmenou za ekonomické záujmy. Včerajší čin pani Merkelovej sa tak s ohľadom na vyššie uvedené stáva ešte viac povzbudivým!
(PT) - Chcel by som využiť túto príležitosť a vyjadriť našu solidaritu s vojakmi a vedúcimi predstaviteľmi združení zastupujúcich príslušníkov ozbrojených síl, proti ktorým je v súvislosti s ich činnosťou v týchto združeniach vedené disciplinárne konanie za to, že vykonávali a podporovali legitímne práva príslušníkov ozbrojených síl v Portugalsku, najmä v sociálnej a odbornej oblasti, ktoré sa tieto združenia snažia podporovať ako súčasť nevyhnutného zvyšovania dôstojnosti vojenského života.
Na záver by som chcel pripomenúť odporúčanie Parlamentného zhromaždenia Rady Európy z 11. apríla 2006 o ľudských právach príslušníkov ozbrojených síl, v ktorom sa uvádza, že príslušníci ozbrojených síl sú občania v uniformách, na ktorých sa musia vzťahovať rovnaké základné slobody vrátane slobôd stanovených v Európskom dohovore o ľudských právach a Európskej sociálnej charte, a rovnaká ochrana práv a dôstojnosti, ako na každého iného občana.
V auguste sa predseda tohto Parlamentu zúčastnil kongresu nemeckého Landsmannschaftu. Jeho rozhodnutie podporiť uvedenú organizáciu je len ukážkou toho, že pán predseda nie je schopný konať nestranne, ak ide o záujem jeho krajiny na prepísaní dejín.
Kvôli takýmto organizáciám a ich pomýleným stúpencom môžu nemeckí občania uveriť lži, že Poľsko konalo nečestne, keď od veľmocí prijalo západné územia na Odre a Nise, ktoré historicky patrili k Poľsku. Jeden poľský politik napísal, že anglosaské zmluvné strany Postupimskej dohody vytvorili predstavu, že západné územia boli Poľsku priznané ako náhrada za stratu východných území. Poľský národ túto predstavu odmietol, a nepovažuje tieto územia za náhradu poskytnutú Rusmi za východnú polovicu našej vlasti. Poľský národ sa domnieva, že západné územia sú odškodnením za zločiny spáchané Nemcami, odškodnením, ktoré nemá nič spoločné s Ľvovom a Vilniusom.
Od predsedu tohto Parlamentu, orgánu zastupujúceho 27 národov, sa očakáva objektivita a zastupovanie spoločných záujmov. Ak s tým má pán predseda problém, nech radšej zostane ticho. Európa nepotrebuje ďalších falošne sentimentálnych, moralizujúcich pánbožkárov, ktorí hovoria o mieri a spolupráci.
Pán Wojciechowski, keďže ste oslovili mňa osobne, dovoľte, aby som vám povedal, že princípy Európskej únie sú založené na tom, že sa veci spoločne diskutujú, že sa vedie dialóg. Vo svojom prejave som hovoril o uzmierení, a nikto v Poľsku by na adresu môjho prejavu nemohol povedať jediné slovo kritiky, pretože to bol prejav o uzmierení, a hájil som aj Vaše názory. Musím Vám povedať, že nerozumiem tomu, ako môžete kritizovať fakt, že niekto s ľuďmi diskutuje a snaží sa presviedčať. Žiadam vás, aby ste bol korektný a sám prispel k dosiahnutiu zmierenia v Európe!
(DE) Vážený pán predseda, dovoľte mi jednu faktickú poznámku, mrzí ma, že ste práve teraz osobne reagovali. Dokážem to pochopiť, ale pokladám za úplne neprípustné, aby sa predseda tohto Parlamentu musel osobne hájiť proti takému neprimeranému a nevhodnému útoku. Preto chcem povedať toto: - a dúfam, že hovorím za všetkých rozumných poslancov tohto Parlamentu - v tomto prejave, ako aj v iných Vašich skorších prejavoch ste mimoriadnym spôsobom pozdvihli dôstojnosť tohto Parlamentu a v každom ohľade ste so cťou hájil základné hodnoty Európskej únie. Za to Vám patrí vďaka, rovnako ako za Váš prejav v Poľsku!
Veľmi pekne Vám ďakujem pán Schulz. Je až dojemné počuť takéto slová od predsedu veľkej politickej skupiny. Skutočná vďaka!
(RO) Vážený pán predseda, vieme, že 25. novembra 2007 sa budú v Rumunsku konať voľby do Európskeho parlamentu, prvé svojho druhu v histórii našej krajiny.
Ďalším bodom je správa poslankyne Britty Thomsenovej v mene Výboru pre priemysel, výskum a energetiku o Pláne pre obnoviteľnú energiu v Európe.
spravodajkyňa. - (DA) Vážený pán predsedajúci, pán komisár, dámy a páni, dovoľte mi začať poďakovaním členom výboru za vynikajúcu a konštruktívnu spoluprácu na tejto správe. S potešením môžem skonštatovať, že otázku obnoviteľnej energie dnes považujeme za jednu z najvýznamnejších, pretože obnoviteľná energia bude predstavovať nevyhnutný základ európskeho úsilia, v rámci ktorého sa Európa bude snažiť dokázať zvyšku sveta, že je schopná účinne čeliť zmene klímy a zabezpečiť dodávky energie pre svojich občanov. Považujem svoju správu za príležitosť pre Parlament, aby mohol nielen uplatniť svoj vplyv pri dotváraní pripravovanej legislatívy o obnoviteľnej energii, ale súčasne i zabezpečiť to, aby si štátni a vládni predstavitelia a Komisia uvedomili, že splnenie ambicióznych cieľov, ktoré boli prijaté, si vyžaduje značné a poctivé úsilie, ak nemajú byť považované za plané sľuby.
V prvom rade mi dovoľte zdôrazniť, že ústredným bodom mojej správy je informácia, že sme vytvorili správny rámec pre rozvoj obnoviteľných zdrojov energie. Mám na mysli prebiehajúcu integráciu všetkých našich politík v energetickom sektore. Obnoviteľnú energiu totiž nemožno ako cieľ oddeliť od ostatných cieľov v energetickom odvetví, konkrétne od zavádzania vnútorného trhu s energiou, dosiahnutia 20 % potenciálu energetickej účinnosti a revízie režimu obchodovania s povolenkami pre emisie CO2.. Všetky tieto ciele sú navzájom prepojené a naším prvoradým záujmom je preto zaistiť vytvorenie správneho legislatívneho rámca.
Budeme teda naliehavo žiadať členské štáty, aby implementovali už prijaté právne predpisy a rozhodnutia a zaručili dlhodobú perspektívu, ktorá investorov povzbudí k spoluúčasti na tomto rozsiahlom projekte. Tieto predpoklady musia byť splnené, aby sme mohli dosiahnuť naše politické ciele, t.j. lepšie zabezpečenie dodávok, zníženie emisií CO2 a vytvorenie nových pracovných miest v Európe. Zároveň však musíme vytvoriť energetickú politiku založenú na solidarite s rozvojovými krajinami, kde viac než milión ľudí nemá žiadny prístup k energii. Energetický sektor nemožno naďalej považovať len za technickú súčasť každodenného života, ale aj za spoluhráča, ktorý sa podieľa na riešení problémov v oblasti životného prostredia, klímy a zabezpečenia dodávok.
Zdôraznila som, že jasným príkladom potreby vytvoriť integrovanú politiku sú štrukturálne fondy a Kohézny fond EÚ. Tieto fondy poskytujú príležitosť na investície do obnoviteľných zdrojov energie, energetických úspor a ďalších opatrení súvisiacich so zmenou klímy. Plány výdavkov jednotlivých členských štátov však naznačujú, že nové členské štáty by tieto prostriedky radšej použili na stavbu diaľnic než na investície do obnoviteľných zdrojov energie. Len jedno percento z uvedených finančných prostriedkov bolo vyčlenené na obnoviteľnú energiu a energetické úspory. Preto naliehavo žiadam Komisiu, aby preskúmala hlavné pokyny pre poskytovanie systematickej pomoci zeleným energetickým projektom v EÚ tak, aby existovala väzba medzi tým, čo prijímame, na jednej strane, a tým, ako vyčleňujeme prostriedky, na strane druhej.
Vo svojej správe som tiež zdôraznila význam začlenenia energetickej účinnosti do národných akčných plánov. Niektorí ľudia ma upozorňovali, že ich samostatné akčné plány pre energetickú účinnosť do tejto správy nepatria. Ja mám však pocit, že práve vytvorenie tejto väzby má zásadný význam, pretože inak by úsilie o dosiahnutie 20 % podielu obnoviteľnej energie bolo pri súčasnom neustálom zvyšovaní spotreby energie úplne syzifovskou úlohou. Tieto dve veci musia byť a budú prepojené.
My musíme naďalej zastávať stanovisko, že investície do obnoviteľnej energie sú pre Európu prínosom. Podpora trhu s obnoviteľnou energiou bude prispievať k plneniu lisabonských cieľov tým, že sa v členských štátoch zvýši zamestnanosť a zvýši sa počet iniciatív členských štátov a EÚ v oblasti výskumu a inovácií.
Poslednou témou, ktorú by som dnes chcela zdôrazniť, je samozrejme otázka biopalív a obnoviteľnej energie v odvetví dopravy. Chcela by som podporiť úsilie tohto Parlamentu o dosiahnutie skutočného pokroku v tejto oblasti schválením komplexného prístupu pre oblasť dopravy, ktorý zaistí aj plnenie politických cieľov v oblasti rozvoja verejnej dopravy a odklonu od cestnej dopravy k železničnej a lodnej doprave. Hoci vo všeobecnosti podporujem názor, že dopravný sektor sa taktiež musí podieľať na obnoviteľných zdrojoch energie, domnievam sa, že tento názor naráža na niektoré úskalia, ktoré musíme mať na zreteli. Po prvé, zavedenie biopalív by nemalo mať za následok zmiernenie požiadaviek na výrobu energeticky úsporných vozidiel. Nesmieme pripustiť, aby automobilový priemysel dostal signál, že sa má namiesto energeticky úsporných automobilov zamerať na biopalivá.
Po druhé, musíme určiť požiadavky v oblasti kritérií udržateľnosti, ktoré zaistia zreteľné zníženie emisií skleníkových plynov, a v oblasti názoru, že zvýšenie dopytu po biomase môže byť v súlade so zachovaním biodiverzity. Zameranie sa na biopalivá navyše nesmie viesť k zreteľnému zvýšeniu cien potravín. V neposlednom rade musíme zdôrazňovať, že biopalivá nie sú v oblasti dopravy jediným obnoviteľným zdrojom energie. Očakávame, že v budúcnosti budú stále väčšiu úlohu zohrávať automobily na elektrický pohon.
Dúfam, že dnešná rozprava bude prínosná a že Parlament ako celok vyšle Komisii a členským štátom signál o dôležitosti plnenia cieľových ukazovateľov EÚ v oblasti obnoviteľných zdrojov energie.
člen Komisie. - Vážený pán predsedajúci, najprv mi dovoľte zablahoželať pani Thomsenovej k vynikajúcej správe. Obnoviteľná energia vždy bola významnou témou rokovaní Európskeho parlamentu, a aj členské štáty si dnes čoraz viac uvedomujú potrebu zlepšiť sa v tejto oblasti..
Neustále rastúce využívanie obnoviteľných zdrojov energie je jedným z hlavných pilierov európskej politiky zameranej na dosiahnutie udržateľných, konkurencieschopných a bezpečných dodávok energie. Správa pani Thomsenovej preto zohrá kľúčovú úlohu pri formulovaní návrhu Komisie na podporu využívania obnoviteľnej energie, ktorý hodlám predložiť kolégiu komisárov do konca tohto roku. Rád by som v tejto súvislosti pripomenul, že správa pána Vidal-Quadrasa zohrala významnú úlohu pri tvorbe balíka opatrení o vnútornom trhu s energiou.
S potešením konštatujem, že môj prístup pri príprave návrhu je už v súčasnosti do značnej miery v súlade s väčšinou výziev z Parlamentu. Chcel by som uviesť, že návrh bude prijatý spoločne s návrhom na zníženie emisií skleníkových plynov a návrhom o režime obchodovania s povolenkami pre emisie CO2. Budeme pokračovať v integrovanom prístupe od januárového balíka, aby sme zaistili súdržnosť medzi politikou v oblasti obnoviteľných zdrojov a politikou v oblasti zmeny klímy, a vytvorili medzi nimi synergiu.
Teraz by som sa chcel zamerať na niektoré konkrétne body tejto správy a podrobnejšie ich prediskutovať.
Súhlasím s Vami v tom, že dokončenie vnútorného trhu s energiou je veľmi dôležitou otázkou našej energetickej politiky a je nevyhnutne nutné, aby sa obnoviteľné zdroje energie urýchlene stali súčasťou nášho vnútorného trhu s energiou. To je jeden z dôvodov, prečo Komisia v stredu prijala tretí balík opatrení o vnútornom trhu. Prístup k elektrickým rozvodným sieťam je základným predpokladom pre úspešnú integráciu a rozšírenie výroby elektriny z obnoviteľných zdrojov energie, ako aj pre objektívne, transparentné a nediskriminujúce schvaľovacie postupy.
Správne ste poukázali na dôležitosť skorého dosiahnutia dohody o stanovení kvóty pre každý členský štát, aby v roku 2020 bol za celú EÚ splnený záväzný cieľový ukazovateľ 20 %. Ako sa dá očakávať, to, ktorá metodika sa má na tento účel použiť, je politicky pomerne citlivá otázka. V súčasnosti pripravujeme návrh a Komisia o tejto téme diskutuje s členskými štátmi. Je nevyhnutne nutné, aby vnútroštátne cieľové ukazovatele boli stanovené korektným a transparentným spôsobom. Nemenej dôležité však je stanoviť aj režim obchodovania, ktorý nám môže poskytnúť potrebnú flexibilitu, a zaistiť, aby to všetko fungovalo na celoeurópskom trhu. Toto opatrenie tiež prispeje k splneniu konečného cieľa vyrábať obnoviteľnú energiu úsporne.
Súhlasím s Vami, pokiaľ ide o význam tvorby a plnenia národných akčných plánov. Národné akčné plány predložené každým členským štátom by mali obsahovať vnútroštátne odvetvové ciele, možnosti rozvoja v každom odvetví a opatrenia, ktoré je nutné prijať na to, aby uvedené ciele boli splnené. Komisia posúdi národné akčné plány podľa osobitných požiadaviek a kritérií stanovených v novej smernici.
Súhlasím, že miera využívania obnoviteľných zdrojov energie v oblasti vykurovania a chladenia musí významne narásť a tento rast musí byť zaistený legislatívnym rámcom. Aj toto odvetvie má byť do smernice zahrnuté. Mnohé obnoviteľné technológie v oblasti vykurovania a chladenia sú vysoko úsporné, a sme si vedomí toho, že v tejto oblasti sa skrýva veľký potenciál.
Vítam podporu, ktorú ste v správe vyjadrili záväznému cieľovému ukazovateľu vo výške minimálne 10 % biopalív. Súhlasím s Vami, že musíme zaistiť, aby biopalivá boli vyrábané udržateľným spôsobom. Komisia zahrnie opatrenia o udržateľnosti biopalív do svojho návrhu. Tieto opatrenia nemajú za cieľ obmedziť dovoz biopalív, ale normy sa budú rovnako týkať biopalív z domácej produkcie, ako aj tých dovážaných.
Súhrnne povedané, nový legislatívny rámec pre obnoviteľné zdroje energie by mal zaistiť splnenie 20 % celoeurópskeho cieľového ukazovateľa do roku 2020. Táto úloha si vyžiada značné investície, regulatívny rámec a predovšetkým silnú politickú vôľu. Domnievam sa, že táto správa nás napĺňa vierou v jej úspešné splnenie.
Teraz k poslednému bodu. Objavili sa dohady, že Komisia plánuje započítať do cieľového ukazovateľa obnoviteľnej energie aj jadrovú energiu. Chcem na tomto mieste jasne vyhlásiť, že tomu tak nie je a nikdy nebolo. Splnenie 20 % cieľového ukazovateľa v používaní obnoviteľných zdrojov energie v celej EÚ možno dosiahnuť pomocou obnoviteľných zdrojov energie. Na tejto skutočnosti nič nemení ani balík opatrení o vnútornom trhu schválený minulý týždeň, ani pripravovaná smernica o obnoviteľnej energii.
Vážené poslankyne, vážení poslanci, boli ste našou silnou oporou pri príprave európskej odpovede na globálnu energetickú výzvu. Aj v prípade legislatívneho návrhu Komisie sa spolieham na podporu Európskeho parlamentu. Stále viac prejavov podpory však dostávam aj z členských štátov. Gordon Brown dnes na zjazde Labouristickej strany povedal: "...investíciami do energetickej účinnosti, obnoviteľných zdrojov energie, zachytávania uhlíka, čistých palív a nových environmentálnych technológií chcem Britániu dostať na čelo v oblasti bezuhlíkových vozidiel, bezuhlíkového bývania a bezuhlíkového priemyslu. A chcem tiež, aby sa nové zelené technológie budúcnosti stali zdrojom britských pracovných miest v britských podnikoch." Jediný rozdiel je, že ja si to isté prajem pre celú Európu.
spravodajca Výboru pre životné prostredie, verejné zdravie a bezpečnosť potravín. - (IT) Vážený pán predsedajúci, dámy a páni, chcel by som poďakovať pani Thomsenovej za jej správu a aj pánovi komisárovi Piebalgsovi, pretože verím, že medzi Parlamentom a Komisiou možno dosiahnuť skutočné spojenectvo. V tejto súvislosti sa domnievam, že Parlament už k podpore obnoviteľných zdrojov energie zásadným spôsobom prispel svojou víziou budúcnosti a využívaním obnoviteľných zdrojov energie na riešenie závažných problémov, ktoré ležia pred nami.
K takému významnému úsiliu je potrebný všeobecný konsenzus a naším východiskom musí byť postupný prístup, pretože sa domnievam, že na aplikáciu rôznych obnoviteľných zdrojov energie do systému ako celku je nutná systematická politika.
Predovšetkým by som chcel zdôrazniť, že vo Výbore pre životné prostredie sme podrobne diskutovali aj o otázke biomasy, ako aj dôležitosti postupného prístupu, a to najmä využitia poľnohospodárskych lesných zvyškov a pevného komunálneho odpadu, pretože ich využitie ponúka značné výhody bez toho, že by došlo k porušeniu rovnováhy medzi použitím energie, potravín a surovín.
To, čo nás teda čaká, nie je nezvládnuteľná výzva, ale mimoriadne náročná úloha. Rovnako dôležitý je aj všeobecný prvok v systéme, tým mám na mysli najmä vykurovanie, kogeneráciu a trigeneráciu, aby energetický obsah zdrojov energie mohol byť využitý naplno. Ďalej potrebujeme vytvoriť piliere celkovej politiky a uprednostňovať výrobu energie z obnoviteľných zdrojov tak, aby bolo možné poskytnúť stimuly na konverziu biomasy na plyn, čo umožní omnoho väčšiu racionalizáciu a účinnosť.
spravodajca Výboru pre poľnohospodárstvo a rozvoj vidieka požiadaného o stanovisko. - (DE) Vážený pán predsedajúci, pán komisár, dámy a páni, dovoľte mi najprv poďakovať pani Thomsenovej za jej vyváženú správu. Chcel by som stručne zhrnúť najdôležitejšie body stanoviska Výboru pre poľnohospodárstvo a rozvoj vidieka.
Náš výbor jednoznačne víta navrhovaný Plán pre obnoviteľnú energiu ako významný príspevok k udržateľnému rozvoju Európy. Rozvoj obnoviteľných zdrojov energie od nás vyžaduje ešte väčšie úsilie. Európa musí na jednej strane zabezpečiť svoje zásobovanie energiou a znížiť závislosť od dovozu zo zahraničia. Na druhej strane však musíme dodržiavať naše záväzky v oblasti ochrany klímy.
V rámci energetickej zmesi bude kľúčovú úlohu pri rozvoji zamestnanosti a hospodárstva na vidieku hrať aj bioenergia. Podpora bioenergie však súčasne nesmie viesť k narúšaniu hospodárskej súťaže. Pravidlá pre vyňatie pôdy z produkcie už nezodpovedajú požiadavkám systému a mali by byť zrušené, a to čiastočne aj kvôli nedostatku poľnohospodárskej pôdy v dôsledku konkurencie medzi potravinárskou výrobou a produkciou obnoviteľných surovín.
Rozvoj železníc Spoločenstva - Certifikácia rušňovodičov rušňov a vlakov - Práva a povinnosti cestujúcich v železničnej preprave (rozprava)
správe predloženej Georgom Jarzembowským v mene delegácie Európskeho parlamentu v zmierovacom výbore o spoločnom texte schválenom zmierovacím výborom o návrhu smernice Európskeho parlamentu a Rady, ktorou sa mení smernica Rady 91/440/EHS o rozvoji železníc Spoločenstva, a smernica Európskeho parlamentu a Rady 2001/14/EHS o prideľovaní kapacity železničnej infraštruktúry, vyberaní poplatkov za používanie železničnej infraštruktúry a bezpečnostnej certifikácii (PE-CONS 3635/2007 - -, a
správe predloženej Gillesom Savarym v mene delegácie Európskeho parlamentu v zmierovacom výbore o spoločnom texte schválenom zmierovacím výborom o návrhu smernice Európskeho parlamentu a Rady o vydávaní osvedčení strojvodcom lokomotív a vlakov v železničnom systéme Spoločenstva (PE-CONS 3636/2007 - - a
správe predloženej Dirkom Sterckxom v mene delegácie Európskeho parlamentu v zmierovacom výbore o spoločnom texte schválenom zmierovacím výborom o návrhu smernice Európskeho parlamentu a Rady o právach a povinnostiach cestujúcich v železničnej preprave (PE-CONS 3637/2007 - -.
spravodajca. - (DE) Vážený pán predsedajúci, dámy a páni, dnes večer môžeme byť s celkovým výsledkom železničného balíka všetci spokojní. Ako spravodajca referujúci o dosiahnutých výsledkoch v právnych predpisoch Spoločenstva v oblasti rozvoja železníc síce úplne spokojný byť nemôžem, ale ak sa pozrieme na výsledky, ktoré sme dosiahli v oblasti práv cestujúcich, najmä pokiaľ ide o výplaty odškodného za meškanie vlakov a celoeurópsky systém vydávania osvedčení strojvodcom, môžeme byť vcelku spokojní.
Chcel by som začať diskusiou o mojej vlastnej správe. Dobrá správa je, že sa 1. januára 2010 národné železničné siete musia otvoriť na používanie všetkým železničným podnikom poskytujúcim medzinárodné služby cestujúcim, bez rozlišovania a bez ohľadu na to, či ide o podnik verejný alebo súkromný. Tým konečne dôjde k vytvoreniu jednotného európskeho trhu cezhraničnej osobnej prepravy a k otvoreniu cesty širšiemu spektru železničných podnikov, ktoré rozšíria svoju ponuku a prinesú tak preukázateľnú výhodu zákazníkom. Očakávame, že uvedené železničné podniky skutočne využijú tieto nové príležitosti a predložia zákazníkom ústretové a konkurencieschopné ponuky, najmä s ohľadom na ceny leteckej dopravy.
Ak sa tento postup osvedčí, budeme mať príležitosť revitalizovať cezhraničnú železničnú prepravu. A tu v určitom zmysle nadväzujem na predchádzajúcu rozpravu, pretože potom budeme mať aj príležitosť znižovať znečistenie životného prostredia v Európskej únii.
Neuspokojivým výsledkom zmierovacieho konania je, že sa z dôvodu silného odporu Rady nepodarilo presadiť otvorenie národných železničných sietí aj národným službám železničnej prepravy, čo znamená, že európsky vnútorný trh železničných služieb zostáva neúplný. Úprimne povedané, dôvodom bolo hlasovanie, ktoré sa konalo 18. januára tohto roku práve v tomto Parlamente. Väčšina poslancov hlasovala za otvorenie sietí národným železničným službám, ale bohužiaľ sme vtedy vo štvrtok nedosiahli požadovanú kvalifikovanú väčšinu 393 hlasov.
V zmierovacom konaní však Parlament dokázal zaistiť, aby sa do novej smernice dostala požiadavka, aby Európska komisia predložila do 31. decembra 2012 správu, v ktorej tiež navrhne opatrenia na ďalšie otváranie trhu osobnej železničnej prepravy. Kvôli zápisnici by som chcel požiadať pána podpredsedu Barrota, aby zopakoval svoj záväzok predložiť do 31. decembra 2012 správu, ako aj prijať ďalšie kroky na otvorenie železničného trhu.
Parlament a Rada sa ďalej dohodli, že by sme bezpochyby mali obmedziť otváranie sietí cezhraničných služieb, ak by tento krok ohrozil hospodársku rovnováhu verejných a regionálnych služieb cestujúcim. Toto obmedzenie však nesmie viesť k akejkoľvek forme protekcionizmu, k snahe železnice chrániť sa pred konkurenciou; obmedzenie je možné, len ak vnútroštátny vládny orgán na základe objektívnej ekonomickej analýzy potvrdí, že by otvorenie ohrozilo regionálne služby cestujúcim.
Počas konania však bolo bohužiaľ pridané ešte ďalšie obmedzenie, ktoré členským štátom umožňuje zaviesť poplatok zvýhodňujúci verejné služby v osobnej a miestnej doprave. Parlamentu sa však podarilo obmedziť výšku tohto poplatku tak, že príjmy z jeho výberu nesmú byť vyššie, než suma nevyhnutne potrebná na výkon verejnej služby. Úprimne dúfam, že - s výnimkou jednej krajiny, a aj tam verím, že k tomu nedôjde - členské štáty v skutočnosti nikdy nevyužijú možnosť obmedziť otvorenie sietí.
V každom prípade dúfam, že členské štáty bezodkladne začnú s realizáciou tejto smernice, a že budeme schopní ponúkať v Európe širšie služby v oblasti medzinárodnej osobnej dopravy a poskytneme tak našim občanom možnosť využívať pri cestách za hranice radšej železničnú než leteckú dopravu.
Teraz by som rád povedal niekoľko slov v mene svojej kolegyne Elizabeth Jeggleovej. Bohužiaľ tu s nami dnes nemôže byť z dôvodu choroby. Pani Jeggleová chcela najskôr poďakovať pánovi Savarymu za úzku spoluprácu medzi tieňovými spravodajcami v oblasti tretieho železničného balíka a tiež vyjadriť uspokojenie z výsledkov práce na smernici o vydávaní osvedčení strojvodcom.
Nakoniec sa nám podarilo presadiť existenciu jednotného európskeho oprávnenia pre strojvodcov, pretože by nemalo zmysel sprístupňovať siete, ak by vlaky museli zastavovať na hraniciach kvôli výmene strojvodcov. Chceme európsky vnútorný trh. Chceme európske nákladné vlaky - v nákladnej doprave už sú siete otvorené - a teraz chceme, aby aj medzinárodné osobné vlaky mohli jazdiť cez štátne hranice bez obmedzení, pretože chceme efektívne železničné služby. V tejto súvislosti má zavedenie európskych oprávnení pre strojvodcov kľúčový význam. Tu teda môžeme byť s našou legislatívou spokojní.
Zároveň by som však chcel upozorniť, že nejde len o problém strojvodcov, ale všetkých osôb poverených bezpečnosťou v železničnej doprave. Rovnako ako lietadlo nemôže vzlietnuť, pokiaľ na palube nie je dostatočný počet letušiek, pretože ony sú zodpovedné za bezpečnosť cestujúcich v mimoriadnych situáciách, tak aj my potrebujeme vo vlakoch sprievodcov a ďalšie osoby. Nemám teraz na mysli kuchára v jedálenskom vozni, ale zamestnancov železníc ako sprievodcov a ďalších, ktorí sú zodpovední za bezpečnosť cestujúcich. Tu sa nám a pánovi spravodajcovi podarilo spoločnými silami presvedčiť Komisiu, aby sa zaviazala, že dva a pol roku od chvíle, kedy smernica začne platiť, predloží správu o možnosti zavedenia jednotného európskeho osvedčenia aj pre týchto zamestnancov, aby sme si mohli byť istí, že ani v medzinárodných železničných službách nepanuje žiadny deficit v oblasti bezpečnosti. Strojvodcovia a ďalší zamestnanci musia prejsť náležitou odbornou prípravou.
Sme radi, že toto oprávnenie pre strojvodcov predstavuje zároveň krok k mobilite strojvodcov, pretože držitelia európskeho osvedčenia môžu v rámci Európskej únie ľubovoľne meniť miesto svojho zamestnania. Chceme však byť spravodliví, a preto sme sa spoločne zaručili, že ak osoba, ktorá prešla odborným výcvikom v jednom železničnom podniku, dobrovoľne prejde k inému podniku, potom má podnik, ktorý poskytol vzdelávanie, nárok na kompenzáciu za náklady na uvedenú odbornú prípravu.
V mene pani Jeggleovej mi dovoľte povedať, že sme týmto výsledkom veľmi potešení. Dosiahli sme ho v rámci dobrej spolupráce a ona mojím prostredníctvom žiada tento Parlament, aby celý balík schválil.
spravodajca. - (FR) Vážený pán predsedajúci, na začiatku mi dovoľte povedať, že zdieľam všeobecné uspokojenie z práce na tomto železničnom balíku.
Prešli sme dlhú cestu. Na začiatku sme mali štyri návrhy a skončili sme pri troch. Práce sme začali v roku 2004, a dnes je september 2007. Inými slovami, vlak, do ktorého sme nastúpili, nebol žiadne TGV. Bola to dlhá cesta, ale teraz sme na jej konci. Dokázali sme to, podľa môjho názoru, predovšetkým vďaka pevnému odhodlaniu poslancov tohto Parlamentu a ich úzkej spolupráce. Mám na mysli predovšetkým všetky parlamentné skupiny a troch spravodajcov, ktorí sú tu dnes s nami, ale poďakovanie patrí všetkým, ktorí priložili ruku k dielu vrátane tieňových spravodajcov.
Sme zaviazaní aj Európskej komisii, a preto by som chcel poďakovať pánovi komisárovi Barrotovi a jeho kolegom za spoluprácu v zložitých obdobiach, pretože zmierovacie konanie bolo mimoriadne náročné a v určitých chvíľach sa zdalo, že naši odporcovia sú v prevahe.
Sme zaviazaní tiež nemeckému predsedníctvu a nemeckému spolkovému ministrovi dopravy Tiefenseeovi za jeho mimoriadne osobné úsilie: zúčastnil sa na mnohých zmierovacích rokovaniach a som presvedčený, že bez jeho odhodlania uspieť by sme dnes o tomto železničnom balíku nerokovali. Mám na mysli predovšetkým najproblematickejší návrh o právach cestujúcich. S ohľadom na tento návrh by som chcel vzdať hold aj Dirkovi Sterckxovi za jeho prácu.
Stupeň odporu voči právam cestujúcich je pomerne zvláštna vec. Je pravda, že železnice nie sú cesty, pretože sú riadené na diaľku. Pravdou je aj to, že meškania môžu niekedy vyvolať lavínový efekt; pravdou ale tiež je, že bezpečnosť musí byť vždy na prvom mieste a že vlaky môžu meškať z celkom vážnych dôvodov. V tomto smere sme však celé desaťročia pozadu za leteckou dopravou, a navyše prekážkou, ktorej sme čelili, bol neobvykle silný konzervativizmus európskeho sveta železníc: jeho neobvykle silný odpor voči právam cestujúcich - ktorý bol nakoniec zlomený, pretože sme súhlasili s výnimkami, ktoré nám umožňujú kontrolu vykonávania smernice za 15 rokov, okolo roku 2023.
Takže, aj keď môžeme byť na tento návrh hrdí, menej spokojní sme s časovým plánom: podľa môjho názoru nie je skutočne úplne správne zavádzať práva cestujúcich v časovom rámci 15 rokov, ak našim cieľom - a to našim dnešným cieľom - je rozvoj železničnej dopravy.
Musím povedať, že mňa osobne potešilo aj zavedenie európskeho oprávnenia pre strojvodcov - práve to sa skrýva pod názvom "osvedčenie pre strojvodcov vlakov". Nejde sa o úplne ľahkú záležitosť. Georg Jarzembowski podrobne načrtol hlavné črty návrhu, a ja sa domnievam, že odráža vynikajúce výsledky práce poslancov tohto Parlamentu po všetkých stránkach. Ďakujem skupine pána Jarzembowského, ktorá nie vždy zaujíma taký ústretový prístup k podobným záležitostiam, ale v tomto prípade poskytla príkladnú podporu. Chcel by som veriť, že úspech, ktorý sme dosiahli, môže ísť príkladom, pretože je výsledkom dialógu oboch strán príslušného odvetvia. Je príkladom, ktorý de facto obstojí pred každým, kto pochybuje, že Európska únia je úniou svojich občanov. Domnievam sa, že si tento návrh zaslúži publicitu.
Dovoľte mi ďalej povedať, že veľký význam prikladám záväzku, ktorý sme prijali - záväzku, ktorý docielil Európsky parlament - a ktorý sa týka železničných zamestnancov zodpovedných za bezpečnostné úlohy. Títo ľudia nie sú strojvodcovia, avšak chránia životy cestujúcich vo vlaku, pretože je to povinnosť, ktorá je súčasťou ich práce, a preto je veľmi dôležité, aby existoval systém vydávania osvedčení aj pre tieto osoby, hoci, prirodzene, na inej úrovni než u strojvodcov. Preto dúfam, že ustanovenie obsahujúce tento záväzok, ktoré sa nám podarilo do návrhu zaradiť, bude splnené.
Napokon, pokiaľ ide o sprístupňovanie a liberalizáciu železničných sietí, domnievam sa, že ak to s vytvorením európskej železničnej kultúry myslíme vážne, musíme začať prijatím faktu, že cez naše územie budú jazdiť vlaky iných národov. Táto perspektíva je nevyhnutná.
Ak mám hovoriť za seba, som zástancom odstupňovaného prístupu. Všetkým sa asi nepodarí dosiahnuť rovnakú úroveň pripravenosti, a navyše sa domnievam, že aj keď prijmeme tieto pôsobivé smernice, budú stále existovať krajiny, ktoré svoje siete neotvoria. Mám na mysli Írsko, pretože nemá medzinárodné trate, a pravdepodobne aj Fínsko, kde do istej miery trať končí, a ktoré bude mať skôr tendenciu - a to pomerne oprávnene - otvoriť svoju sieť Rusku; mám na mysli predovšetkým všetky krajiny, ktoré majú odlišnú ložnú mieru a odlišný rozchod koľajníc.
Inými slovami, ak hovoríme o vytvorení európskej železničnej kultúry, prvou veľkou výzvou, ktorej musíme čeliť, je interoperabilita, a na tú sa musíme v ďalších rokoch osobitne zamerať. Nová európska železničná kultúra si samozrejme vyžiada smernice o liberalizácii, my však musíme začať pri investíciách do sietí, aby sme umožnili technickú interoperabilitu. Otvorenie trhu konkurencii medzi Francúzskom a Španielskom nebude mať veľký význam, pretože kým bude existovať rozdielny rozchod koľajníc, nemôžeme zvyšovať objemy ani nákladnej, ani osobnej dopravy.
Na správu o vydávaní osvedčení strojvodcom možno v určitých ohľadoch nazerať ako na správu o interoperabilite. Nutná je aj sociálna interoperabilita, ktorá strojvodcom z rôznych krajín umožní, aby sa považovali skôr za Európanov než za štátnych príslušníkov určitého štátu. Som presvedčený, že ak dokážeme na železnici prekročiť hranice národných kultúr, budeme schopní zaistiť budúcnosť železničnej dopravy. Naliehavosť tejto úlohy rastie priamo úmerne s rozvojom cestnej a leteckej dopravy.
Návrh nariadenia Rady, ktorým sa stanovuje odchýlka od nariadenia (ES) č. 1782/2003, ktorým sa stanovujú spoločné pravidlá režimov priamej podpory v rámci Spoločnej poľnohospodárskej politiky a ktorým sa zavádzajú niektoré režimy podpory pre poľnohospodárov, pokiaľ ide o vyňatie pôdy z produkcie stanovené na rok 2008 - C6-0302/2007 -
Pán predsedajúci, včera usporiadal môj výbor mimoriadnu schôdzu, aby preskúmal návrh Komisie a žiadosť o prístup k tomuto návrhu ako naliehavému. Môj výbor súhlasil s tým, že žiadosť o naliehavý postup by mala byť schválená. Návrh bol schválený jednohlasne. Komisia navrhuje stanoviť pre rok 2008 povinné percento pre vyňatie pôdy z produkcie vo výške 0 %. Tento návrh musí byť prijatý čo najskôr - teda do konca tohto mesiaca - aby sme poľnohospodárom umožnili rozhodnúť sa ohľadom pestovania plodín na pôdach vyňatých z produkcie v roku 2008. Dotyčná pôda musí byť vrátená späť do výrobného procesu, pretože zlá úroda v roku 2008 v spojení s 10 % pôdy vyňatými z produkcie vystaví vnútorný trh potenciálnym závažným rizikám.
Trh s obilninami je na začiatku hospodárskeho roku 2007/08 charakterizovaný historicky najvyššími cenami v rámci Spoločenstva aj celosvetovo. Úroda na rok 2007 ostáva pravdepodobne na podobnej úrovni ako v predchádzajúcom roku, čo do konca hospodárskeho roku 2007/08 povedie k ďalšiemu znižovaniu súkromných zásob obilnín v EÚ. Predpokladá sa, že v celosvetovom meradle klesnú konečné zásoby v období 2007 - 2008 na historicky nízku úroveň, najmä v krajinách, ktoré sú hlavnými vývozcami. V tejto súvislosti by bežná úroda na rok 2008 s výnosmi zodpovedajúcimi trendom a s odchýlkou pre vyňatie pôdy z produkcie na rok 2008 v Európskej únii umožnila iba čiastočnú obnovu súkromných zásob, takže žiadam o naliehavé prerokovanie.
(DE) Pán predsedajúci, chcel by som sa zmieniť o včerajšej plenárnej schôdzi a o jednominútových prejavoch, ktoré boli prednesené na jej začiatku. Počas týchto jednominútových prejavov došlo k incidentu. Jeden poľský poslanec (neviem, do ktorej skupiny patrí), kritizoval nášho predsedu spôsobom, ktorý je v tomto Parlamente nepatričný. Obhajoval som predsedu nášho Parlamentu tak, ako som považoval za potrebné. Mal som dojem, že mnoho kolegov vidí veci rovnako ako ja. V dôsledku toho môj kolega poslanec Markus Ferber neskôr vyslovil na moju adresu poznámku, ktorej jadrom bolo to, že si privlastňujem právo komentovať v tomto Parlamente všetko, čo ale rozhodne nie je pravda. Ľutujem, že nemám právo to robiť, ale všetko nekomentujem. V dôsledku toho som urazil pána Ferbera v celkovej vypätej situácii dvoma nemeckými výrazmi, ktoré by som tu nerád opakoval a ktoré takisto nie sú pravdivé. Preto ich beriem späť a vyslovujem svoje poľutovanie a byl by som vďačný, ak by ste oznámili môjmu kolegovi poslancovi pánovi Ferberovi, že by mal moje ospravedlnenie prijať a že ho inak považujem za veľmi zábavného kolegu poslanca.
Pán Schulz, zahrnieme Vaše poznámky do zápisnice z rokovania a vezmeme ich na vedomie.
Reštrukturalizácia cukrovarníckeho priemyslu - Spoločná organizácia trhov v sektore cukru (rozprava)
správe, ktorú vypracovala Katerina Batzeliová v mene Výboru pre poľnohospodárstvo a rozvoj vidieka o reštrukturalizácii cukrovarníckeho priemyslu - C6-0176/2007 -, a
správe, ktorú vypracovala Katerina Batzeliová v mene Výboru pre poľnohospodárstvo a rozvoj vidieka o spoločnej organizácii trhov v sektore cukru - C6-0177/2007 -.
členka komisie. - Pán predsedajúci, dovoľte mi, aby som sa najprv poďakovala pani Batzeliovej a členom Výboru pre poľnohospodárstvo a rozvoj vidieka za všetku prácu, ktorú vykonali v súvislosti s týmto návrhom. Teraz uvediem tento návrh do širších súvislostí.
Ako viete, po pomerne sľubnom prvom roku nesplnil reštrukturalizačný fond v druhom roku reštrukturalizačného obdobia naše očakávania.
Ako si možno spomínate, očakávali sme, že v prvom roku sa podniky v rámci kvót vzdajú približne 1,5 milióna ton a v druhom roku viac než 3 miliónov ton. V skutočnosti sa za prvé dva roky zriekli celkovo iba 2,2 miliónov ton oproti očakávaným 4,5 milióna ton.
Som stále presvedčená, že reštrukturalizačný fond je v podstate dobrý nástroj, ktorý by mal byť posilnený a vylepšený s prihliadnutím na skúsenosti, ktoré sme doteraz získali.
Čo sa týka návrhu, ktorý máme prerokovať dnes, rada by som jasne povedala, že nerokujeme znova o cukrovarníckej reforme z roku 2005. Vzhľadom na nedostatočný výsledok dosiahnutý v rámci reštrukturalizačného fondu za posledné dva roky jeho fungovania je cieľom dosiahnuť úspešné pôsobenie tohto fondu v posledných dvoch rokoch jeho existence. Inak v roku 2010 dôjde ku konečnému nevykompenzovanému zníženiu kvót.
Tento návrh sa usiluje predložiť veľmi lákavú ponuku tým podnikom a pestovateľom, ktorí sa chcú vzdať výroby v rámci kvót v hospodárskom roku 2008/09, a zároveň v zásade zachovať bezo zmeny podmienky platné v minulom roku reštrukturalizačného obdobia. Po prvýkrát budú môcť pestovatelia spustiť reštrukturalizačný proces, no iba po hranicu vo výške 10 % kvóty, ktorá danému podniku patrí. Percento reštrukturalizačnej pomoci vyhradené pre pestovateľov bude určené na 10 % a táto platba bude neskôr doplnená doplňujúcou čiastkou vo výške 237,5 EUR na tonu kvóty cukru, pričom v súvahe to bude 300 EUR na tonu.
Myslím, že je to pre pestovateľov veľmi zaujímavá ponuka, a nemyslím si, že je potrebné ísť ešte ďalej. Preto nebudem môcť podporiť pozmeňujúce a doplňujúce návrhy v správe o reštrukturalizačnom fonde, ktorá žiada o zmeny vyplácaných súm, napríklad 6, 7 a 12, alebo zmeny percenta, ktoré je určené poľnohospodárom: konkrétne ide o pozmeňujúci a doplňujúci návrh 8.
Prvok spätnej platnosti zaistí, že tie podniky a tí pestovatelia cukrovej repy, ktorí sa už zúčastňujú na reštrukturalizačnom programe, nie sú a nebudú za túto účasť znevýhodnení.
Ako sa požaduje v pozmeňujúcom a doplňujúcom návrhu 9, bude v konečnom znení výslovne uvedená oprávnenosť nárokov výrobcov inulínového sirupu a pestovateľov čakanky na platby so spätnou platnosťou. Navyše podnikom, ktoré budú reštrukturalizované v hospodárskom roku 2008/09, by mohli byť odpustené reštrukturalizačné poplatky uplatňované na množstvo podľa preventívneho stiahnutia v roku 2007/08, ak sa príslušným spôsobom zrieknu svojej kvóty. V neposlednom rade bude ďalšou motiváciou pre podniky to, že sa vezme do úvahy aj ich individuálne reštrukturalizačné úsilie v prípade povinného konečného zníženia kvót.
Aby sa uľahčilo dosiahnutie rovnováhy na trhu počas reštrukturalizačného obdobia, navrhuje sa urobiť z preventívneho stiahnutia trvalý nástroj, a to nielen na dobu reštrukturalizačného obdobia, presne ako to navrhuje pani Batzeliová vo svojej správe.
Predložené návrhy nariadenia sa usilujú vytvoriť bezpečné prostredie a odstrániť zo systému prítomné prekážky. Všetky tieto zlepšenia by mali zaistiť úspešnosť fondu v treťom roku jeho existencie bez toho, aby zmenila spoločnú organizáciu trhu pre cukor, ktorá vychádza z reformy, na ktorej sme sa dohodli v roku 2005. Navrhované opatrenia sú vyvážené tak, aby vytvorili silné pohnútky pre všetky strany, ktoré sa zúčastňujú tohto reštrukturalizačného procesu.
Chcem sa vám poďakovať za vašu dobrú spoluprácu, ktorá nám umožňuje dodržať napätý harmonogram, podľa ktorého musíme pracovať, a zaistiť, aby bol tento omnoho efektívnejší systém uplatňovaný v hospodárskom roku 2008/09. Viem, že tento fond musí byť vylepšený, aby splnil svoj účel, a ak to nie je možné, som si celkom istá, že z toho nikto nevyjde víťazne. Všetci iba prehrajú, a preto som veľmi vďačná za podporu, s ktorou som sa stretla zo strany Výboru pre poľnohospodárstvo a zo strany poslancov.
spravodajkyňa. - (EL) Pán predsedajúci, pani komisárka, dovoľte mi najprv pripomenúť, že v svojom pôvodnom stanovisku týkajúcom sa spoločnej organizácie trhu (SOT) v sektore cukru Európsky parlament uviedol, že návrhy Komisie by mali prispieť k základnej životaschopnosti nového systému a k ochrane pestovateľov cukrovej repy, pracovníkov v cukrovaroch a v oblasti výroby, ktorí budú všetci postihnutí zrušením kvót. To bola naša politická úloha a politická dohoda, na ktorej základe sme dali svoj súhlas Komisii.
Konečné rozhodnutia, ktoré Rada prijala v roku 2005 v záujme preskúmania sektoru cukru, však nemohli tieto veľké očakávania splniť. Tento sektor je zvlášť dôležitý pre vyrovnávanie trhu s kultúrnymi plodinami, dodávky európskeho cukru a továrne na biolieh a takisto pre presadzovanie nového rámca politík pre zmenu ďalších spoločných organizácií trhu, ktoré sú preskúmavané v rámci novej spoločnej poľnohospodárskej politiky. Zdalo sa, že rozhodnutia Rady sú už od začiatku odsúdené na krátky život a na vytlačenie na okraj, pretože neboli ničím iným než zmesou národných požiadaviek a zložitých mechanizmov.
Toto rozhodnutie a spôsob, akým je uplatňované na národnej úrovni, viedol k tomu, že dosiaľ nebola výroba znížená o viac než 2,2 milióna ton, zatiaľ čo cieľom je zníženie o približne 6 miliónov ton do roku 2010. Rada by som vám pripomenula, že za akékoľvek zníženie výroby po roku 2010 nezískajú produkujúce regióny, pracovníci a výrobcovia žiadnu kompenzáciu z reštrukturalizačného fondu, ktorý je financovaný celkom samostatne.
Takýmito dôležitými politickými otázkami sme sa teda zaoberali vo Výbore pre poľnohospodárstvo a rozvoj vidieka, keď sme museli rozhodovať o správe, s ktorou ste už oboznámení.
Pani komisárka, vo Výbore pre poľnohospodárstvo sme uskutočnili významné vylepšenie pre bezproblémové uplatňovanie rozhodnutí Spoločenstva na vnútroštátnej úrovni. Neusilovali sme sa radikálne zmeniť spoločnú organizáciu trhu s cukrom, čo napokon aj uvádzate vo svojej správe. Nechceli sme navrhnúť viacrýchlostný prieskum, lebo v mnohých regiónoch, napríklad v Írsku, už bola výroba cukru čiastočne znížená alebo úplne zrušená.
Okrem toho odhadujeme, že aktuálne rozpočtové úspory sú približne 3 milióny EUR. Ak nebudú tieto prostriedky využité, nebudú investované späť do tohto sektora, ale budú použité na financovanie iných projektov alebo budú vyplatené naspäť.
A napokon tiež vzhľadom na zásadu proporcionality a rovnosti vo vzťahu k pestovateľom cukrovej repy musíme všetci súhlasiť so zásadou spätnej platnosti navrhovaných opatrení, aby sme nevytvorili nespravodlivé prostredie pre výrobcov, cukrovary a regióny, ktoré už vstúpili do nového systému.
Rada by som takisto poukázala na to, že nás znepokojuje neúčinnosť spôsobovaná veľkým rozsahom flexibility a subsidiarity členských štátov. Táto flexibilita sa stala neoficiálnou nacionalizáciou opatrení: členské štáty majú voľnosť uplatňovať novú spoločnú organizáciu trhu, ako sa im zapáči, a zmierňujú tlak, ktorý sa na ne vyvíja zo strany kolektívnych orgánov a regionálnych úradov. Spôsobom, akým členské štáty zaobchádzajú s koncepciou a politikou flexibility, by sme sa mali zaoberať v budúcich preskúmaniach, rovnako ako otázkou toho, ako má byť táto politika uplatňovaná v rámci rozhodnutia o kontrole.
Pani komisárka, musíme teraz prejsť od politických otázok k technickým otázkam, ktoré tiež rozhodnú o priebehu preskúmania spoločnej organizácie trhu. Pokiaľ ide o pozmeňujúci a doplňujúci návrh k nariadeniu č. 318/2006, domnievame sa, že je potrebné spravodlivejšie uplatňovať záverečné lineárne znižovanie kvót v roku 2010. Ak panuje názor, že je v roku 2010 potrebné priame zníženie kvót, náš výbor sa domnieva, že toto zníženie by malo byť realizované v dvoch fázach. Počas prvej fázy by malo byť realizované lineárne zníženie o 13,5 %. Počas druhej fázy by mal byť realizovaný návrh Komisie; v súlade s tým by boli tie členské štáty a tie podniky, ktoré sa zriekli kvót v priebehu reštrukturalizačného režimu, oslobodené od súvisiaceho zníženia. Toto oslobodenie bude v súlade so snahami vynaloženými na národnej úrovni.
Rada by som však oznámila Komisii a Rade, ktorá sa na dnešnej rozprave nezúčastňuje, že musíme pamätať na znížený príspevok podnikov, ktoré buď dobrovoľne znížili svoje kvóty účasťou na reštrukturalizačnom režime, alebo sa zúčastnili mechanizmu preventívneho stiahnutia. Navrhujeme širšie a dlhodobejšie uplatňovanie preventívneho stiahnutia, čo pomôže k hladšiemu prispôsobeniu sektoru voči budúcim náročným podmienkam. Pretože téma preventívneho stiahnutia dosiaľ nebola v kompromise na úrovni Rady obsiahnutá, rada by som ju zahrnula, ak s tým, pani komisárka, súhlasíte.
Čo sa týka pozmeňujúceho a doplňujúceho návrhu k nariadeniu č. 320/2006 o reštrukturalizačnom režime, ktorý je v každom prípade ústredným aspektom reformy, moja správa navrhuje:
po prvé, zvýšiť paušálnu sumu 237 EUR za tonu, ktorú výrobca dostane, na sumu 260 EUR za tonu. Na tomto trváme aj napriek vášmu nesúhlasu, pani komisárka, pretože sa domnievame, že je to významnou motiváciou pre výrobcov, aby prešli na koncepciu 10 % dobrovoľného zrieknutia sa;
po druhé, zvýšiť na 50 % jednorázovú sumu kompenzácie pre výrobcov z reštrukturalizačnej pomoci, ktorá je v súčasnosti stanovená vo výške 10 %. Tento nárast je politickým záväzkom Európskeho parlamentu; ukazuje, že by dotácie mali byť poskytované najmä výrobcom. Účel je skôr politický než finančný;
po tretie, kompenzácia vyplatená podnikom na výrobu bioliehu by mala byť zvýšená z 35 % na 100 %, lebo podľa nášho názoru by mala byť zaistená významná motivácia k prispievaniu do sektora obnoviteľných zdrojov energie;
Ďalším bodom programu je vyhlásenie Komisie o nebezpečných hračkách vyrobených v Číne.
Pani predsedajúca, dámy a páni, hračky nie sú obyčajné výrobky. Sú určené pre tú najzraniteľnejšiu skupinu spotrebiteľov zo všetkých a je preto úplne jasné, že na hračky, kde ide o bezpečnosť detí, musíme mať tie najväčšie nároky. Boli tu už zmienené mnohé veľmi závažné otázky súvisiace s poslednými akciami pre stiahnutie výrobkov jedného amerického výrobcu, ktorý zo svojej vlastnej iniciatívy stiahol nevyhovujúce výrobky z trhu.
Najskôr by som chcel povedať, že oba tieto prípady sa týkajú výrobkov, ktoré nie sú licencované podľa európskych právnych predpisov pre európsky trh. Hračky s farbou obsahujúcou olovo sú v Európe samozrejme už dlho zakázané, na rozdiel od Spojených štátov amerických. Hračky s magnetickými súčiastkami alebo inými nebezpečnými komponentmi, ktoré by sa mohli uvoľniť, sú samozrejme v Európe taktiež už dlho zakázané. Nejde tu teda o problém rozhodného práva (aj keď neskôr sa k rozhodnému právu dostanem, pretože je to oblasť, v ktorej musia byť uskutočnené zmeny), ale ide o problém týkajúci sa uplatňovania a dodržiavania rozhodného práva.
Výrobky, s ktorými prichádzame každý deň do styku, nemôžu byť na sto percent bezpečné. Ani ten najlepší zákonodarca na svete nemôže zaručiť, že vo výrobe nedôjde k žiadnym chybám. Ani ten najlepší zákonodarca na svete nemôže zaručiť, že dodávateľské reťazce, ktoré sú teraz organizované na globálnom základe, nenarazia v ktorúkoľvek chvíľu na nejaký problém. A rovnako ani najlepší zákonodarca na svete nemôže zabrániť obchodovaniu so zločinnými alebo podvodnými úmyslami.
Rád by som vám pripomenul jeden prípad z Grécka, kde zomreli tri osoby po používaní chybnej naparovacej žehličky. Táto žehlička nielenže obsahovala európske označenie CE, ale mala aj špecifický nemecký symbol bezpečnosti. Tento spotrebič však nebol bezpečný, pravdepodobne preto, že bol sfalšovaný. Žiadny zákonodarca na svete nemôže nič urobiť pre to, aby tomu zabránil. To je zodpovednosť výrobcu a zodpovednosť tých, ktorí musia zaisťovať, aby výrobcovia dodržiavali existujúce predpisy. Existujú orgány členských štátov pre dohľad nad trhom. Neexistuje žiadny systém pre dohľad nad európskym trhom. Toto patrí výhradne do zodpovednosti členských štátov.
Rád by som poukázal na to, že v skutočnosti sa tu stretávame s problémom, ktorý je veľmi úzko prepojený s ekonomickou globalizáciou. Dnes to znamená, že sa musíme zaoberať celosvetovými dodávateľskými reťazcami. Musíme sa zaoberať spoločnosťami, ktoré prevádzkujú svoju činnosť pod tlakom na znižovanie nákladov, čo znamená, že aj na svojich dodávateľov neustále vyvíjajú tlak kvôli znižovaniu nákladov, a tým prispievajú k neustálemu znižovaniu cien. Existuje veľmi veľké riziko, že v určitom okamihu bude tento tlak na znižovanie nákladov vyvíjaný na úkor bezpečnosti.
Preto neustále opakujeme, že čím medzinárodnejší a rozsiahlejší je reťazec dodávateľov, tým väčšia je povinnosť firiem zaistiť, aby boli existujúce predpisy dodržiavané v každej jednotlivej fáze dodávateľského reťazca. Tak to napríklad nebolo v prípade olovnatej farby na hračkách vyrobených americkým výrobcom. Čínsky dodávateľ dodal farbu, ktorá nemala byť dodaná. To je pravdivé jadro tohto prípadu.
Prvoradá je zodpovednosť firiem. Firmy nesú zodpovednosť za to, aby bol ich výrobok v súlade s aktuálnymi európskymi predpismi. Potom prichádza na rad zodpovednosť členských štátov. Musia zaistiť, aby fungoval dozor nad trhom. A potom je to na európskych zákonodarcoch. My musíme zaistiť, aby bola naša legislatíva aktuálna a aby boli možné riziká včas rozpoznané a zohľadnené v právnych predpisoch.
Preto Komisia začala pred viac než dvoma rokmi dôkladné preskúmanie existujúcich smerníc o bezpečnosti hračiek. Smernica o bezpečnosti hračiek je jednou z najstarších smerníc vychádzajúcich z "nového prístupu" Je jasné, že trh s hračkami sa v posledných 20 rokoch dramaticky zmenil, a táto nová smernica sa preto bude zaoberať celou škálou nedávno rozpoznaných rizík a nebezpečenstvom a veľmi prísnymi predpismi - napríklad o používaní chemických látok v hračkách - zaistí, aby sa tomuto nebezpečenstvu zabránilo. Táto smernica bude zákonodarnému zboru predložená do konca tohto roku.
Na začiatku tohto roku sme vám už predložili celý balík opatrení na posilnenie dohľadu nad trhom pre lepšiu ochranu označenia CE. Dovoľte mi v tejto chvíli povedať niečo o označení CE. Označenie CE znamená, že výrobca (či už európsky výrobca alebo výrobca mimoeurópsky, ktorý chce predávať v Európe) poskytuje absolútnu záruku, že jeho výrobok je v plnom súlade s predpismi platnými v Európe. Toto výrobca zaručuje označením CE. Takýto je význam označenia CE.
V mnohých prípadoch nie je výrobcovi dovolené používať symbol CE na základe jeho samostatného vyhlásenia a jeho vlastných dôkazov, ale výrobok musí byť certifikovaný tretím orgánom, najmä vtedy, keď môžu byť užívatelia ohrození nesprávnym fungovaním výrobku. Certifikácia tretím orgánom je momentálne vo všetkých takýchto prípadoch povinná. Spôsob, akým fungujú tieto orgány, ktoré nazývame orgány pre posudzovanie zhody, možno výrazne zlepšiť. Predložili sme príslušné návrhy, ktoré máte ako európski zákonodarcovia k dispozícii.
V súvislosti s hračkami je teraz potrebné rozhodnúť o otázke, ktorá je pre Komisiu a pre vás ako zákonodarný zbor veľmi ťažká: či chceme pristúpiť k tomu, aby sa nechávala každá jedna hračka prichádzajúca na trh certifikovať tretím orgánom, alebo to chceme ponechať tak, že výrobcovia poskytnú záruku za použitie označenia CE a tým tiež prijmú zodpovednosť - k čomu musím tiež dodať, že výrobcovia musia byť schopní kedykoľvek preukázať a predložiť kompletnú dokumentáciu podľa dnes platných predpisov, o tom že používajú označenie CE v súlade so zákonom? Alebo chceme snáď ísť treťou cestou a stanoviť určité typy hračiek v novej smernici o bezpečnosti hračiek, pre ktoré určíme povinnú certifikáciu tretím orgánom?
Nechcem skrývať svoje pocity, že k naposledy zmienenému riešeniu prechovávam veľké sympatie. Rád by som vám predstavil príklad: čo robíme so všetkými hračkami, ktoré obsahujú čipy? Keď ich deti strčia do úst, čipy sa stanú nebezpečným predmetom. Musí preto existovať záruka, že tieto súčasti hračiek nemôžu za žiadnych okolností predstavovať pre deti hrozbu. Pokiaľ nechceme deťom vziať elektronické hry typu Game Boys - a nemyslím si, že by to mal niekto v úmysle - tak je potom jediná možnosť pre tento okamih zaviesť povinnú certifikáciu tretím orgánom. Myšlienky Komisie sa uberajú týmto smerom a aj ja očakávam, že z tejto diskusie získam dojem o tom, ako o tejto problematike premýšľa Parlament.
Posledným bodom, o ktorom by som sa chcel zmieniť, je žiadosť adresovaná výrobcom a spotrebiteľským organizáciám. Výrobcovia si musia byť vedomí skutočnosti, že tlak na znižovanie nákladov, nech je akokoľvek veľký, ich nezbavuje zodpovednosti za kompletnú kontrolu každej jednej časti výrobného procesu a ich dodávateľského reťazca. Čím medzinárodnejšie sa výroba a reťazce dodávateľov stávajú, tým väčšia je zodpovednosť firiem pôsobiacich na trhu.
Ďalej by som chcel povedať, že spotrebiteľské organizácie by vykonali veľký čin, keby vytvorili povedomie o tom, že lacné neznamená to isté ako dobré. To nie je len otázka bezpečnosti, ale taktiež aj otázka kvality, pretože ako často by ste chceli byť svedkami nepríjemnej udalosti - napríklad s hračkami, ktoré si dieťa rozbalí pod vianočným stromčekom -, ako sa dieťa s hračkou pohrá len raz a potom sa rozbije. Hračka bola síce lacná, ale nebola dobrá! Lacné teda neznamená vždy, že je vec aj dobrá a rovnako tiež lacné neznamená vždy bezpečné. To znamená, že spotrebiteľ si musí uvedomovať, že cena výrobku má priamy vplyv na kvalitu a bezpečnosť výrobku. V súvislosti s ideológiou nízkych cien, ktorá sa šíri prinajmenšom v niektorých členských štátoch, je táto téma naďalej znepokojivá.
Na záver by som chcel povedať, že európske zákony sú dnes v každom prípade lepšie než zákony, ktoré vidíme v iných častiach sveta, a že môžu byť vylepšené a sú vylepšované a že pokiaľ ide o hračky, sú a musia byť pri nich uplatňované tie najprísnejšie kritériá.
členka Komisie. - Pani predsedajúca, je to pre mňa skutočne česť a potešenie, stáť tu s pánom podpredsedom Verheugenom a prihovárať sa k Parlamentu o kriticky dôležitej problematike nebezpečných výrobkov a bezpečnosti výrobkov. Ako vidíte, Komisia je v riešení tejto otázky jednotná a rada vám poskytne svoje stanovisko z dvoch vzájomne sa doplňujúcich uhlov pohľadu.
Naša otvorená spoločnosť a naša otvorená ekonomika ponúka občanom široké možnosti výberu tovaru, čo bolo pre predchádzajúcu generáciu takmer nepredstaviteľné a zároveň aj finančné nedostupné. To je veľký pokrok, avšak s ním prichádza aj určitá výzva, ako sme zaznamenali v posledných mesiacoch. Narážam samozrejme na obavy o bezpečnosti výrobkov a predovšetkým o bezpečnosti detských hračiek. Občania potrebujú vedieť, že ich bezpečnosť je podoprená solídnymi predpismi, efektívnymi a energickými orgánmi a zodpovedným podnikaním.
Začnem toto stručné expozé niekoľkými slovami o zákonoch a ich vymáhaní, pretože toto je kľúčový problém. Som presvedčená, že súčasný rámec právnej úpravy pre bezpečnosť spotrebiteľských výrobkov v EÚ je v zásade solídny a bude ešte posilnený prerokovaním návrhov Komisie o smerniciach týkajúcich sa nového prístupu. Narážam konkrétne na smernicu o všeobecnej bezpečnosti výrobkov s ich systémom RAPEX založeným v zásade na solídnom základe. Už máme právny rámec na to, ako sa vyrovnať s nebezpečnými výrobkami vyrobenými v Číne alebo kdekoľvek inde. Úloha zaistenia vnútorného trhu s bezpečným tovarom spočíva predovšetkým v účinnom vymáhaní súčasného právneho rámca a pokiaľ si zmienenú smernicu znovu pozorne prečítame, táto právomoc vymáhania spadá do kompetencie členských štátov. Orgány členských štátov pre dohľad nad trhom a colnou kontrolou majú za povinnosť zaisťovať, aby neboli na trh uvedené nebezpečné výrobky alebo aby boli stiahnuté z obchodov alebo od zákazníkov. Členské štáty musia mať platné, účinné, primerané a odradzujúce tresty za porušenie predpisov a v článku 7 smernice o všeobecnej bezpečnosti výrobkov sa píše, že túto zodpovednosť majú skutočne členské štáty.
Samozrejme, vymáhania zo strán štátnych orgánov sú len doplnkom k tomu, aby podniky rešpektovali svoje zákonné a etické povinnosti, ako pred niekoľkými minútami uviedol pán komisár Verheugen. Je povinnosťou výrobcov, dovozcov a distribútorov zaistiť, aby sa na trh dostávali len bezpečné výrobky a aby sa prijali potrebné opatrenia v prípadoch, keď sa dozvedia o rizikách pre bezpečnosť spotrebiteľov.
Len niekoľko slov o niektorých prípadoch stiahnutia nevyhovujúcich výrobkov, čo je samozrejme predmetom nášho veľkého záujmu. V súvislosti s týmito prípadmi stiahnutia nebezpečných výrobkov: Komisia by bola viac znepokojená, keby zostalo po akcii ticho, našťastie nastala aktivita a transparentnosť, čo budí dôveru. Preto môžem vyzvať národné orgány, aby posilnili svoj dozor a informovali Komisiu o nebezpečnom produkte a nemlčali z toho či onoho dôvodu, napríklad z toho dôvodu, že nechcú obťažovať ľudí pred Vianocami alebo že sa snažia problém vyriešiť v tichosti.
Určité otázky samozrejme zostávajú. Oznamujú prevádzkovatelia problémy dostatočne rýchlo a sú ich interné audity bez poškvrny? Ako môžeme zaistiť včasný a účinnejší zásah zo strany orgánov pre dohľad nad trhom a lepšiu kontrolu nad sťahovaním výrobkov z trhu? Posledné prípady stiahnutia výrokov ukázali, že je možné uskutočniť zlepšenie, a že by zlepšenie malo byť realizované v celom dodávateľskom reťazci na dodávanie výrobkov, čo okrem iného zahŕňa projektovanie výrobkov, subjektmi zaisťujúce vedenie dodávateľov, ďalej kontroly výrobného procesu a testovanie hotových výrobkov.
Rada by som chvíľku hovorila o vzťahoch s Čínou a Spojenými štátmi. Komisia taktiež pochybuje o tom, či Čína podniká dostatočné kroky. Počas mojej nedávnej návštevy v Číne bolo mojim hlavným posolstvom to, že Európa nerobí a nebude robiť kompromisy v oblasti bezpečnosti spotrebiteľov. Toto som zdôraznila a získala záväzný sľub od čínskych predstaviteľov ohľadom konkrétnych cieľov pre dosiahnutie pokroku. Zo strany trhu neexistuje žiadny argument, ktorý by mohol byť pádnejší než bezpečnosť výrobkov a bezpečnosť ľudských životov. Som pripravená ich pokarhať, ak nesplnia svoje sľuby. V októbri očakávam správu od čínskych úradov a skutočne urobím všetko možné, aby som ich uistila, že nebudem váhať podniknúť príslušné opatrenia, pokiaľ svoje sľuby nesplnia.
Konštruktívna spolupráca s Čínou už priniesla svoje výsledky - zrušenie vývoznej licencie na určité podradné výrobky. Musím povedať, že som strávila v Číne štyri dny a v priebehu týchto štyroch dní došlo k odobratiu licencií dvom najväčším výrobcom hračiek. To stavia Európu do prednostného postavenia pred ostatné rozvinuté krajiny, ktoré sa stretávajú s podobnými problémami. Ako viete, pracovná skupina zriadená prezidentom USA, vydala 16. septembra správu obsahujúcu veľmi podobné opatrenia, ako sú tie, ktoré Európa už podnikla, aby zaistila bezpečnosť a bezchybnosť tovaru. Rovnako zostávame aj v kontakte s úradmi USA pre bezpečnosť spotrebiteľských výrobkov a s tvorcami politík s cieľom vzájomného posilňovania nášho posolstva, ktoré dávame čínskej vláde. Už som hovorila s predsedníčkou Výboru pre vnútorný trh a ochranu spotrebiteľa, pani McCarthyovou, o výsledkoch ich návštevy v Spojených štátoch. Budúci týždeň, až budem v USA, zistím, ako by sme mohli spolupracovať. Naším cieľom je dať Číňanom úplne jasný signál. Dostatočné záruky bezpečnosti nebudú fungovať ako argument dohadovania sa pri vzťahoch s tým či oným hospodárskym blokom; sú bezpodmienečne nutné pre prístup k obom blokom.
Rada by som uzavrela svoj prejav informáciami o tom, aké ďalšie kroky plánujeme. Komisia je zrejme pevne rozhodnutá vynaložiť veľkú snahu, aby zaistila, že hračky predávané počas vianočnej sezóny nespôsobili nepríjemné prekvapenia, a toto odhodlanie je veľmi silné. Možno potrebujeme akúsi vianočnú zmluvu s výrobcami, s dovozcami, so všetkými úradmi v členských štátoch, ktoré by mali zaistiť energické uplatňovanie predpisov, a aj so spotrebiteľskými organizáciami. Komisia bude Parlament pravidelne informovať o vývoji, najmä o ukončení inventúry mapujúcej silné a slabé stránky súčasného mechanizmu pre zaisťovanie bezpečnosti spotrebiteľských výrobkov v polovici novembra a po nadchádzajúcom samite EÚ - Čína na konci novembra. Na začiatku budúceho mesiaca, tretieho, sa bude v Bruseli konať stretnutie všetkých národných orgánov, na ktorom budeme konfrontovať svoje názory o tom, ako sú v jednotlivých krajinách uplatňované smernice o bezpečnosti. Už sme mali rozsiahle rozhovory so všetkými výrobcami hračiek vrátane spoločnosti Mattel, ohľadom spoločných postupov. Ako som nedávno informovala Výbor pre vnútorný trh a ochranu spotrebiteľa, nie je vhodná doba pre unáhlené reakcie. Spoločne s podpredsedom Verheugenom a s ďalšími kolegami komisármi zaistíme potrebnú, primeranú a vhodnú reakciu na problémy, ktoré sa vynorili v súvislosti s dôverou verejnosti v správu globálnej bezpečnosti výrobkov.
Napriek tomu, že pán komisár Verheugen podal vo svojom expozé vcelku vyčerpávajúce vysvetlenie, dovoľte mi povedať, že čo sa týka prepracovania takzvaného balíčku pre nový prístup, vynaloženie zvláštnej starostlivosti o zdravie a bezpečnosť európskych občanov, vyžaduje, aby sme zachovali špecifický a úspešný systém riadený smernicou o všeobecnej bezpečnosti výrobkov. Do konca tohto roku vypracujeme prvú zo správ, ktorú sme povinní vypracovávať podľa tejto smernice každé tri roky, a uvidíte, že tento mechanizmus je skutočne účinný a založený na spolupatričnosti, solidarite a proporcionalite. Som rovnako presvedčená o správnosti Vášho názoru týkajúceho sa požiadavky, aby bola bezpečnosť uprednostnená pred paušálnym zefektívňovaním a aby bol priaznivo posúdený návrh nariadenia tak, ako ho pôvodne navrhovala Komisia.
Taktiež musíme pamätať na to, že sa to nestalo prvýkrát. Keď to porovnáte s tým, aké nepríjemné udalosti sme zažili a zažívame a aké sa dejú na trhu vzhľadom na bezpečnosť potravín, môžeme skutočne vylepšiť naše inštitucionálne porovnanie a vynaložiť maximálnu snahu v oblasti bezpečnosti výrobkov, pretože v tomto globalizovanom svete nemôžeme byť len ostrovom samým pre seba. Musíme uplatňovať kontrolu a uisťovať európskych občanov o tom, že pozornosť zo strany orgánov Spoločenstva je všade rovnaká a doplňuje snahy členských štátov.
v mene skupiny PPE-DE. - Pani predsedajúca, existuje jedno japonské príslovie (a kvôli súvislostiam s touto problematikou zdôrazňujem, že je japonské, a nie čínske): "Problém je hora pokladov".
(DE) Pán predseda, tento návrh sa týka podielu poľnohospodárov do reštrukturalizačného fondu a výbor schválil znenie: "... 50 % príslušnej reštrukturalizačnej pomoci ..." Rád by som to zmenil na 25 %. Úprava bola dohodnutá s ostatnými skupinami a dúfam, že bude prijatá.
(DE) Pán predseda, v mene našej skupiny by som rád v súlade s článkom 168 ods. 2 rokovacieho poriadku požiadal o vrátenie návrhu do výboru. Dôvodom je, že sme práve odsúhlasili 25 % príspevok pestovateľov cukrovej repy do reštrukturalizačného fondu, ale Komisia trvá na 10 %.
V najnovšej verzii mohli členské štáty tento podiel prekročiť. Teraz bolo zrušené aj to. Už minule sme uvažovali o tom, či nepožiadame o vrátenie do výboru a uspokojili sme sa s 10 %. Nemali by sme to opäť pripustiť. Vzhľadom na prebiehajúci konzultačný postup, jedinou našou možnosťou ako vstúpiť do diskusie s Komisiou je vrátiť správu späť a rokovať s Komisiou a Radou.
Výbor pre poľnohospodárstvo a rozvoj vidieka. - Pán predseda, myslím si, že nie je správne vrátiť správu výboru. Myslím si, že chceme prijať rozhodnutie. Je potrebné, aby sme pokračovali v reštrukturalizácii, a preto by som ju nerád vracal výboru a obávam sa, že som proti tomu, čo chce urobiť pán Graefe zu Baringdorf.
spravodajkyňa. - (EL) Pán predseda, nesúhlasím s návrhom pána Graefe zu Baringdorf. Rada by som Parlamentu vysvetlila svoje stanovisko: odhlasovali sme návrh, na základe ktorého poskytnú prvýkrát všetci výrobcovia celkovú sumu 260 EUR plus 25 EUR. Celková výška dotácie je teda takmer 400 EUR.
Z finančného hľadiska je to vyrovnané a domnievam sa, že to pomôže odvetviu ako celku.
spravodajkyňa. - (EL) Pán predseda, dovoľte mi preskočiť čítanie technického znenia pozmeňujúceho návrhu, samozrejme za predpokladu, že nesúhlasíte s politickou otázkou, ktorú vám predkladám:
Čl. 10 ods. 2 nariadenia č. 318/2006 sa týka zavedenia prípadného ďalšieho zníženia kvót cukru na obdobie po roku 2010. Výbor pre poľnohospodárstvo a rozvoj vidieka predložil pozmeňujúci a doplňujúci návrh v predstihu, skôr, ako sme mohli poznať výsledky uplatňovania novej spoločnej organizácie trhu v členských štátoch a v podnikateľskom prostredí. Podstatou pozmeňujúceho a doplňujúceho návrhu je lineárne zníženie podielu v období po roku 2010 o 13,5 %. Problém bude, ak napríklad Komisia navrhne zníženie 10 % podielu v období po roku 2010.
Cieľom môjho ústneho pozmeňujúceho a doplňujúceho návrhu bol len vyslať správu a poskytnúť základnú metodológiu, ktorá by mala byť prijatá na obdobie po roku 2013 v prípade ďalšieho znižovania. Pozmeňujúci a doplňujúci návrh zohľadní riadenie podnikania, t.j. aký rozsah obchodov sa prispôsobil danému stavu a situácii v členských štátoch.
písomne. Hlasoval som za správu svojej nemeckej kolegyne Angeliny Nieblerovej, ktorá sa týkala návrhu rozhodnutia výboru o uzavretí dohody o vedecko-technickej spolupráci medzi Európskym spoločenstvom a štátom Izrael. Úprimne blahoželám Európskej komisii k uzavretiu tejto dohody, ktorá sa zakladá na princípoch spoločných výhod a vzájomných možností zapojiť sa do programov a aktivít jednotlivých strán v oblastiach, ktoré dohoda zahŕňa, na zásadách nediskriminácie, skutočnej ochrany duševného vlastníctva a spravodlivého vlastníctva práv duševného vlastníctva.
písomne. - (FR) Hlasoval som za správu svojho španielskeho kolegu Gérarda Galeoteho, týkajúcu sa návrhu rozhodnutia Rady, podľa ktorého bude mať Francúzsko právo uplatniť nižšiu spotrebiteľskú daň na tzv. tradičný rum vyrábaný v zámorských departmánoch, ktorým sa ruší rozhodnutie Rady z 18. februára 2002.
Podľa uvedeného návrhu bude mať Francúzsko právo uplatniť od 1. januára 2007 do 31. decembra 2012 nižšiu potravinovú daň na veľkú časť tzv. tradičného rumu vyrábaného v zámorských departmánoch. Rozširuje rozsah a dobu platnosti súčasného daňového režimu týkajúceho sa tradičného rumu, pretože sa v posledných rokoch situácia zhoršila. To je veľmi dobrá správa pre odvetvie reťazca trstina - cukor - rum, ktorý má zásadný význam pre zachovanie hospodárskej a sociálnej rovnováhy v týchto oblastiach.
Som rád, že toto hlasovanie v prvom čítaní bez pozmeňujúcich a doplňujúcich návrhov otvára cestu k rýchlemu prijatiu uvedeného návrhu a vítam prácu, ktorú tu vykonala moja francúzska kolegyňa Margie Sudreová pri obhajobe tejto otázky vo Výbore pre regionálny rozvoj.
písomne. - (FR) Nový daňový režim berie do úvahy skutočnosť, že od roku 2001 sa podstatne zhoršila konkurencieschopnosť tradičného rumu v zámorských departmánoch a to, že pre hospodársku a sociálnu rovnováhu v týchto regiónoch je nevyhnutná podpora reťazca trstina - cukor - rum.
Opatrenie je úmerné vyšším nákladom, ktoré musí tento reťazec uhradiť v súvislosti s nevýhodami spojenými s ich štatútom najodľahlejších regiónov, ako je predovšetkým odľahlosť, obmedzený trh a problematický terén, ktoré vysvetľujú vyššiu cenu cukrovej trstiny.
Komisia správne zohľadnila skutočnosť, že na 5 500 farmách tam je 40 000 pracovných miest priamo či nepriamo závislých od pestovania cukrovej trstiny. Nový daňový režim by mal taktiež prispieť k udržaniu 10 liehovarov na Guadeloupe, 9 na Martiniku, 3 na ostrove Réunion a 1 na Francúzskej Guyane, a približne 22 000 pracovných miest priamo súvisiacich s výrobou rumu.
Európska pomoc umožní zabezpečiť obchodný odbyt rumu zo zámorských departmánov, ktorý odolá konkurencii výrobcov z krajín AKT a pomôže miestnym výrobcom, ktorí čakali na pozitívne znamenie, a pritom si dobre uvedomujú extrémne problémy, ktorým budú čeliť v nasledujúcich rokoch predovšetkým v súvislosti s ničivým cyklónom Dean, ktorý sa pred mesiacom prehnal cez Antily.
písomne. - (SV) Dnes som hlasoval proti správe Gerarda Galeotea. Je nevyhnutné, aby Francúzsku nebolo dovolené podporovať výrobcov rumu v zámorských departmánoch prostredníctvom daní nižších ako je povolené. Najlepší spôsob pomoci poľnohospodárstvu v najmenej rozvinutých krajinách sú clá na poľnohospodárske výrobky zo všetkých krajín a zrušenie spoločnej poľnohospodárskej politiky. Okrem toho spotrebná daň podporuje cieľ znížiť spotrebu alkoholu. Škodlivý vplyv alkoholu je úplne rovnaký, či sa alkohol vyrába na Guadeloupe, Martiniku alebo kdekoľvek inde.
písomne. - (FR) Hlasoval som za správu nášho nemeckého kolegu, pána Mayera, týkajúcu sa zmeneného a doplneného návrhu smernice Európskeho parlamentu a Rady, ktorý sa týka stojanov dvojkolesových motorových vozidiel (kodifikované znenie).
Toto vysvetlenie hlasovania využívam na kritiku toho, ako meškajú práce na kodifikácii európskeho práva. Táto záležitosť sa začala už 23. marca 2003, kedy Európska komisia predložila návrh smernice Európskeho parlamentu a Rady, ktorým sa kodifikuje smernica Rady č. 93/32/EHS o držadlách pre spolucestujúcich na dvojkolesových motorových vozidlách. V stanovisku z 26. júna 2003 pracovná skupina právnych služieb vytvorená na základe medziinštitucionálnej dohody z 20. decembra 1994 o zrýchlenej pracovnej metóde pre úradnú kodifikáciu právnych textov vyhlásila, že vyššie uvedený návrh sa obmedzuje len na samotnú kodifikáciu bez zmeny podstaty dotknutých predpisov. A o tejto kodifikácii hlasujeme až v septembri 2007. To je nezvyčajné. Vyzývam Európsku komisiu, aby urýchlila proces kodifikácie európskeho práva.
písomne. - (FR) Hlasoval som za správu nášho nemeckého kolegu pána Mayera týkajúcu sa zmeneného a doplneného návrhu smernice Európskeho parlamentu a Rady o stojanoch pre dvojkolesové motorové vozidlá (kodifikované znenie).
Toto vysvetlenie hlasovania využívam na kritiku toho, ako meškajú práce na kodifikácii európskeho práva. Táto záležitosť sa začala už 28. marca 2003, keď Európska komisia predložila návrh smernice Európskeho parlamentu a Rady, ktorým sa kodifikuje smernica Rady č. 93/31/EHS o stojanoch pre dvojkolesové motorové vozidlá. V stanovisku z 26. júna 2003 pracovná skupina právnych služieb vytvorená na základe medziinštitucionálnej dohody z 20. decembra 1994 o zrýchlenej pracovnej metóde pre úradnú kodifikáciu právnych textov vyhlásila, že vyššie uvedený návrh sa obmedzuje len na samotnú kodifikáciu bez zmeny podstaty dotknutých predpisov. A o tejto kodifikácii hlasujeme až v septembri 2007. To je nezvyčajné. Vyzývam Európsku komisiu, aby urýchlila proces kodifikácie európskeho práva.
písomne. - (FR) Hlasoval som za správu nášho nemeckého kolegu pána Mayera týkajúcu sa zmeneného a doplneného návrhu smernice Európskeho parlamentu a Rady, ktorý sa týka miesta na montáž zadnej registračnej tabuľky dvoj- alebo trojkolesových motorových vozidiel (kodifikované znenie).
Toto vysvetlenie hlasovania využívam na kritiku toho, ako meškajú práce na kodifikácii európskeho práva. Táto záležitosť sa začala už 5. septembra 2006, keď Európska komisia predložila návrh smernice Európskeho parlamentu a Rady, ktorým sa kodifikuje smernica Rady č. 93/94/EHS z 29. októbra 1993 o mieste na inštalovanie zadnej registračnej tabuľky dvoj- alebo trojkolesových motorových vozidiel. Nezistil som, či v tejto súvislosti bola konzultovaná poradná pracovná skupina právnych služieb vytvorená na základe medziinštitucionálnej dohody z 20. decembra 1994 o zrýchlenej pracovnej metóde na úradnú kodifikáciu právnych textov. V každom prípade o tejto kodifikácii hlasujeme až v septembri 2007. To je nezvyčajné. Vyzývam Európsku komisiu, aby urýchlila proces kodifikácie európskeho práva.
písomne. - (PT) Vieme, že za posledných desať rokov sa štatistika Spoločenstva o vzdelávaní a celoživotnom vzdelávaní tvorila na základe neformálnej dohody medzi členskými štátmi ako reakcia na uznesenie Rady z 5. decembra 1994 o podpore štatistiky vzdelávania a odbornej prípravy v Európskej únii.
Komisia (Eurostat) na základe dobrovoľnosti zhromažďuje od členských štátov ročné údaje o vzdelávaní prostredníctvom spoločnej aktivity so štatistickým úradom pri UNESCO a s Organizáciou pre hospodársku spoluprácu a rozvoj (OECD), ktorá sa obyčajne označuje ako zber údajov UOE. Okrem údajov o odbornej príprave v podnikoch Komisia (Eurostat) zhromažďuje tiež údaje o vzdelávaní, odbornom vzdelávaní a celoživotnom vzdelávaní prostredníctvom ďalšieho skúmania.
V súčasnosti sa snaží získať nový právny rámec na úpravu a formalizáciu tvorby štatistiky Spoločenstva, ak to má byť funkčne schopný systém na vytváranie štatistiky v týchto oblastiach, ale existujú tu medzery a nejasnosti, ktoré je nevyhnutné v parlamentnej rozprave vysvetliť. Konečný text by mal preto zabezpečiť väčšiu transparentnosť; dúfame tiež, že v súvislosti s uplatnením smernice nevzniknú zbytočné administratívne alebo finančné náklady.
písomne. - Gratulujem pánovi poslancovi Nikolaosovi Sifunakisovi za dobre pripravenú správu. Vo svojom hlasovaní som jednoznačne podporil predložený dokument. Ako spravodajca za Výbor pre kultúru a vzdelávanie k návrhu na vytvorenie Európskeho kvalifikačného rámca pre celoživotné vzdelávanie vítam túto legislatívnu iniciatívu Komisie.
Považujem za dôležité, aby pri úsilí, ktoré vynakladáme na zdôrazňovanie vzdelávania, odbornej prípravy a tiež celoživotného vzdelávania v kontexte cieľov Lisabonskej stratégie, existovala aj tzv. spätná väzba - ako odozva na toto úsilie a konkrétne kroky v oblasti vzdelávania v Európskej únii.
Porovnateľná štatistika zavedie životaschopný systém do zhromažďovania štatistických dát pre oblasť vzdelávania a celoživotného vzdelávania. Budeme mať k dispozícii štatistické údaje s čo najväčšou výpovednou hodnotou, ktoré nám pomôžu sústrediť pozornosť na nedostatky alebo chybne stanovené ciele pri realizácii politík Spoločenstva pre oblasť vzdelávania.
Strana Junilistan súhlasí s návrhmi Komisie a pozmeňujúcimi a doplňujúcimi návrhmi Európskeho parlamentu za predpokladu, že európske inštitúcie zohľadnia skutočnosť, že vzdelávacia politika je vnútroštátna otázka.
V pozmeňujúcom a doplňujúcom návrhu 7 Výboru Európskeho parlamentu pre kultúru a vzdelávanie sa však objavuje návrh, aby bol odkaz zahrnutý aj v Listine základných práv Európskej únie. Nič podobné. Členské štáty EÚ neprijali žiadnu takú listinu. Odkaz na uvedený dokument sa objavil v návrhu ústavnej zmluvy, ktorá bola v rámci demokratického procesu odmietnutá. Na druhej strane všetky členské štáty EÚ podpísali Európsky dohovor o ľudských právach Rady Európy. To znamená, že všetci občania EÚ môžu uplatňovať svoje základné slobody a práva pred Európskym súdom pre ľudské práva.
Listina EÚ predstavuje opak "menšej, ale horlivejšej" EÚ, o ktorej sa často hovorí v slávnostných prejavoch o subsidiarite. EÚ by sa mala sústrediť na cezhraničné otázky a nemala by sa miešať do otázok, o ktorých môžu rozhodovať samotné členské štáty, alebo ktoré už riešia iné medzinárodné dohovory.
Z toho vyplýva, že Listina základných práv Európskej únie by mala byť zamietnutá, samozrejme, s "novou" Zmluvou o EÚ.
písomne. - (DE) Štatistika dokazuje to, čo všetci vieme: dobré vzdelanie je prísľubom vyššieho príjmu a ochranou proti nezamestnanosti. Z tejto stránky je od EÚ nezodpovedné, že stále umožňuje príliv obrovského počtu nekvalifikovaných prisťahovalcov, ktorí sú odsúdení na život v nezamestnanosti a práci načierno, čo spôsobuje, že odvetvie s nízkymi príjmami je pod ešte väčším tlakom, ktorý vedie ku kriminalite alebo "len" zaťažuje sociálny štát.
A pokiaľ je skutočne nedostatok kvalifikovanej pracovnej sily, mali by sme svojich ľudí primerane vzdelávať namiesto toho, aby sme na ich miesta lákali lacnejšiu pracovnú silu zo zahraničia so zelenými alebo modrými kartami, ktoré tlačia príjmy nadol. V tomto zmysle je dôležité mať štatistické údaje, aby sme mohli reagovať na nežiaduce tendencie.
písomne. - (DE) Pán predseda, zdržal som sa hlasovania o správe pána Jarzembowského, pretože v posledných rokoch sa v Európe rozšírili vysokorýchlostné trate, predovšetkým medzi veľkými mestami, a na kratšie trate sa trestuhodne zabúdalo napriek tomu, že 90 % ciest je na kratšie vzdialenosti. Brusel na jednej strane žiada, aby boli ľudia mobilnejší a cestovanie chce presunúť z ciest na železnicu, ale na druhej strane sa snaží prostredníctvom svojho zaklínadla privatizácie zaviesť úplne protikladný trend.
Je nevyhnutné, aby EÚ prostredníctvom spoločných noriem a systémov zjednodušila cezhraničné cestovanie železnicou a v rámci hlavných tepien zabezpečila podporu veľkých projektov. Je však nevyhnutné pochopiť, že súkromní investori nemyslia na blaho krajiny a jej obyvateľov, ale skutočne len na svoj prospech a návratnosť svojich investícií.
SKVykonanie rozhodnutia Rady, ktoré sa týka moratória o treste smrti (rozprava)
Ďalším bodom je vyhlásenie Rady týkajúce sa vykonania rozhodnutia Rady upravujúceho moratórium o treste smrti.
úradujúci predseda Rady - (PT) Pani predsedajúca, s veľkou radosťou sa dnes vyjadrím k otázke, ktorá je stredobodom našich spoločných európskych hodnôt. Boj proti trestu smrti je neoddeliteľnou súčasťou politiky ľudských práv EÚ a bol cieľom prvých hlavných smerov Európskej únie v oblasti ľudských práv. Dámy a páni, ako dobre viete, tieto smernice určili v roku 1998 hlavné charakteristiky postoja Európskej únie k tejto otázke a vtedy sa vykryštalizoval aj náš dobre známy záporný postoj k otázke trestu smrti.
Mohli by sme pripomenúť ciele Únie v otázke trestu smrti, ako sú uvedené v usmerneniach. Prvým cieľom je snaha o všeobecné zrušenie trestu smrti, čo je politický postoj, ktorý schválili všetky členské štáty EÚ a prísne ho dodržiavajú.
Druhým cieľom je požiadavka postupného zrušenia trestu smrti v krajinách, v ktorých ešte existuje, a aby sa tak stalo podľa minimálnych medzinárodných noriem. S veľkou radosťou vás tu chcem dnes oboznámiť s najnovším vývojom v našom boji za zrušenie trestu smrti. Ako viete, nedávno sme začali dôležitú iniciatívu na podporu týchto cieľov EÚ. Odvolávam sa, pochopiteľne, na rozhodnutie Rady z 18. júna tohto roka, v ktorom sa Európska únia zaviazala, že na 62. Valnom zhromaždení OSN zavedie uznesenie proti trestu smrti ako súčasť medziregionálnej aliancie.
V dvoch uzneseniach prijatých vo februári a apríli tohto roka Parlament vyzval Európsku úniu, aby sa v tejto súvislosti chopila iniciatívy. Keďže sa rýchlo blíži tretie zasadnutie Valného zhromaždenia OSN, uvedomujem si, že chcete vedieť, ako sa Rada pripravila na tento okamih. Teraz vám poviem niečo o tom, čo sme doteraz urobili.
Najskôr mi dovoľte krátko zhrnúť takmer desaťročné obdobie, ktoré nasledovalo od prijatia usmernení týkajúcich sa trestu smrti. Rád by som tiež zdôraznil, že od roku 1998 sme vykonali skutočne veľký kus práce. V našej kampani proti trestu smrti sme vytvorili mnoho nástrojov, od politického rokovania prostredníctvom demaršov, vyhlásení a viacstrannej diplomacie po finančnú podporu prostredníctvom Európskej iniciatívy pre demokraciu a ľudské práva, ktorá vznikla predovšetkým vďaka úsiliu Európskeho parlamentu.
Napríklad od 1. júla 2006 do 30. júna 2007 Európska únia podala všeobecné demarše týkajúce sa trestu smrti v 28 krajinách od Bahrajnu po Zambiu; podali sme tiež demarše v konkrétnych prípadoch v rôznych krajinách od Jemenu po Irán; okrem toho sa touto otázkou zaoberalo mnoho vyhlásení EÚ. Uvediem príklad, ktorým sa zaoberali médiá: v auguste tohto roka vydala Európska únia vyhlásenie k 400. poprave v Texase. Rád by som tiež upozornil na skutočnosť, že trest smrti je tiež na programe diskusií o ľudských právach a konzultácií, ktoré sme viedli s tretími krajinami, a nevyhýbame sa diskusii o tejto otázke pri stretnutí s predstaviteľmi ktorejkoľvek tejto krajiny. Naša dôvera k účinnému multilaterálnemu prístupu má tiež formu neúnavného rokovania proti trestu smrti v rámci Spojených národov a iných medzinárodných orgánov.
Od roku 1997 do roku 2005 Európska únia každoročne predkladala Komisii OSN pre ľudské práva uznesenia týkajúce sa trestu smrti. V decembri 2006 sme sa vrátili k tejto činnosti a na Valnom zhromaždení Spojených národov predložila EÚ vyhlásenie týkajúce sa trestu smrti, ktoré malo na začiatku 85 podpisov a nakoniec ho podpísalo 10 ďalších krajín. Predsedníctvo Európskej únie toto vyhlásenie z decembra 2006 zopakovalo pri otvorení štvrtého zasadnutia Komisie pre ľudské práva v marci 2007.
Aj napriek neustálym obavám týkajúcim sa uplatnenia trestu smrti s radosťou konštatujeme všeobecnú tendenciu tento trest zrušiť alebo naň uplatňovať moratórium. Viac ako polovica krajín sveta už zrušila trest smrti prostredníctvom zákona, alebo v praxi: podľa Amnesty International tak urobilo 133 krajín. Rád by som veril, že Európska únia vrátane Európskeho parlamentu zohrala v súvislosti so zrušením hoci aj malú úlohu, a to vďaka našej mnohoročnej systematickej a vytrvalej činnosti. Heslovitý zoznam činností Európskej únie proti trestu smrti je dôkazom nášho záväzku v tejto veci a dovoľte mi, aby som zdôraznil, že uznávame, že Európsky parlament bol naším lojálnym spojencom v našej práci, a tým sa vraciam opäť k aktuálnemu bodu tohto rokovania, ktorým je uznesenie pre Valné zhromaždenie Spojených národov vyzývajúce na prijatie moratória a zrušenie trestu smrti.
Táto iniciatíva potvrdzuje, že Európska únia je na čele celosvetového úsilia o zrušenie a bude stáť proti trestu smrti vo všetkých prípadoch a za všetkých okolností, pretože ho považuje za krutý a nehumánny trest. Prostredníctvom tejto iniciatívy môžeme mnoho získať, ale tiež mnoho stratiť, ak neuspejeme. Nesmieme zabúdať, že po našich dvoch neúspešných pokusoch v rokoch 1994 a 1999 je toto náš tretí pokus, opakujem, náš tretí pokus o dosiahnutie toho, aby Valné zhromaždenie prijalo uznesenie týkajúce sa trestu smrti.
V stávke nie je nič viac a nič menej ako naša dôveryhodnosť ako hlavných predstaviteľov svetového úsilia o zrušenie trestu smrti. Rada preto považovala za nevyhnutné dobre sa pripraviť a mať dostatok času na medziregionálnu dohodu. To nebolo možné počas 61. Valného zhromaždenia, ako by si niektorí z vás želali. To nebol názor len expertov Rady. Mnoho mimovládnych organizácií, ktoré sa tiež angažujú v tejto oblasti, ako napríklad Koalícia proti trestu smrti, nás žiadalo, aby sme sa s predložením uznesenia neunáhlili, ale aby sme počkali dostatočne dlho a zabezpečili tak jeho úspech. Práve touto cestou sme sa vydali. Rozhodnutie Rady z 18. júla predložiť uznesenie na 62. Valnom zhromaždení Spojených národov označilo začiatok novej etapy v multilaterálnej oblasti.
Pri zavedení rozhodnutia Rady do praxe hrala svoju úlohu Rada, predsedníctvo aj členské štáty. Pracovná skupina pre ľudské práva Spoločnej zahraničnej a bezpečnostnej politiky ešte pred letnými prázdninami rozhodla o nevyhnutnom postupe, t.j. že členské štáty najprv schvália návrh textu a v druhej fáze nájdu spoluautorov z rôznych častí sveta; keď sa to podarí, koncom augusta sa uskutoční prvé stretnutie všetkých spoluautorov v New Yorku. Dohoda o znení textu bola dosiahnutá za dva týždne. Teraz začíname lobistickú kampaň, aby sme našli spoluautorov návrhu uznesenia. V tejto chvíli hľadajú naše veľvyslanectvá na celom svete prípadných podporovateľov našej iniciatívy. Robím všetko, čo je v mojich silách, aby sme získali maximálnu podporu a naše uznesenie uspelo.
V tomto zmysle vás, dámy a páni, žiadam o dôveru a podporu, aby sme mohli realizovať tento proces. Určite si uvedomujete, aké zložité môžu byť politické rokovania. Preto určite pochopíte, že predsedníctvo potrebuje určitú úroveň pružnosti a manévrovacieho priestoru na prípravu vhodného harmonogramu pre takúto zložitú iniciatívu, pretože to bude medziregionálna iniciatíva a spoluautori musia revidovať text a stratégiu uznesenia; okrem toho musíme čo najskôr osloviť veľký počet možných spolusponzorov, aby táto iniciatíva získala dôležitosť.
Začali sme kampaň, ktorá je tiež veľkou výzvou, ale som presvedčený, že ak naše konanie bude zosúladené, naša iniciatíva bude úspešná.
Pani predsedajúca, pán komisár, pán štátny tajomník, dámy a páni, dnes sa v Európskom parlamente vraciame k otázke moratória na trest smrti. Touto otázkou sme sa za posledný rok zaoberali už dvakrát a boli prijaté dve uznesenia týkajúce sa celosvetového moratória na trest smrti (z 1. februára a 26. apríla).
Môžeme len ľutovať, že v prípade týchto uznesení Európsky parlament požiadal Radu, aby ich predložila Valnému zhromaždeniu OSN, ale ona to neurobila. Rada to mohla urobiť pred začatím 62. Valného zhromaždenia OSN a uznesenia mohli byť prijaté do konca roka.
Trest smrti je krutý a nehumánny trest porušujúci jedno zo základných ľudských práv, právo na život. A my skutočne nemôžeme tolerovať skutočnosť, že v Iráne, Číne a ďalších krajinách sú každoročne popravené tisíce ľudí. Preto je uplatnenie celosvetového moratória na trest smrti usilujúce o jeho úplné zrušenie jedným z najdôležitejších politických cieľov, a preto v tejto súvislosti požadujeme nielen konsenzus našich parlamentných skupín, ale tiež konsenzus všetkých členských štátov.
Som si istá, že prijatím tohto uznesenia by Európsky parlament mohol dokázať mimoriadnu solidaritu a schopnosť konsenzu aj napriek rozdielnosti názorov, a to napríklad aj tým, že vyhlási 10. február za Európsky deň proti trestu smrti.
Prostredníctvom prijatia rozhodnutia o politickej otázke, ktorá má jasnú pridanú hodnotu, má Európsky parlament cennú možnosť dokázať Rade svoju súdržnosť a solidaritu. Politiky bez hodnoty sú len lacným politikárčením a populizmom, zatiaľ čo ľudský život je cenný pre nás všetkých, bez ohľadu na zemepisné alebo kultúrne rozdiely.
Úprimne vyzývam všetkých svojich kolegov vo všetkých skupinách, aby prijali toto dôležité uznesenie.
v mene skupiny PSE. - (DE) Pani predsedajúca, štátny tajomník Lobo Antunes tu presvedčivo ukázal, aké úsilie Rada vynakladá. K slovám pána ministra nemám čo dodať. Naša skupina plne podporuje vaše úsilie jasne dokázať, že Európska únia chce poskytnúť silnú podporu nielen moratóriu, ale aj cieľu zrušiť trest smrti na celom svete.
Ako už povedala moja predrečníčka, Európsky parlament to v tomto roku povedal už dvakrát: tento parlament je priekopníkom v boji za zrušenie trestu smrti. Pre nás Európskych sociálnych demokratov sa trest smrti nachádza úplne na dne ľudskej morálky. Pochádzam z krajiny, v ktorej je ľudská dôstojnosť zahrnutá v prvom článku ústavy. Povinnosťou každého vládneho nariadenia je chrániť a obhajovať ju. To je posolstvo ústavy mojej krajiny. Na základe tohto posolstva sme v Európskej únii zostavili Listinu základných slobôd, ktorej základné posolstvo znie: ľudská dôstojnosť je najdôležitejším vedúcim princípom Európskej únie.
Trest smrti je však opakom ľudskej dôstojnosti. Je to poníženie ľudskej bytosti na najnižší bod jej existencie. Povinnosťou každého demokrata, ktorý sa riadi morálkou, je zavrhnúť ho. Bojujeme za to, aby Európska únia podporila toto moratórium. Prečo teda v tejto záležitosti neexistuje konsenzus v Rade?
V Rade je jeden členský štát, ktorý bojkotuje spoločné uznesenie Európskej únie. Bez rozpakov tu verejne poviem, o ktorú krajinu ide. Je to poľská vláda, ktorá nechce, aby sme vydali toto rozhodnutie. Spája otázku trestu smrti s inými otázkami a hovorí: keď iní spájajú svoj názor na túto otázku s otázkou potratov a eutanázie, potom aj my budeme pripravení argumentovať proti trestu smrti. To je zámienka. Prečo? Veľmi rád to poviem. Chcel by som vám prečítať citát z rozhovoru, ktorý sa vysielal v rádiu tento rok 28. júla. Citujem: "Ja osobne som bol, som a budem zástancom trestu smrti. Návrat k tomuto trestu dnes nie je možný, ale domnievam sa, že v budúcnosti budú v EÚ priaznivejšie okolnosti." Lech Kaczyński, prezident Poľskej republiky.
To je dôvod, prečo Európska rada dodnes nevydala uznesenie k tomuto memorandu. Poľský prezident je zástancom trestu smrti a dúfa, že v Európe nastanú priaznivejšie okolnosti na jeho opätovné zavedenie. Preto hovorím: tento parlament je tu na to, aby zabezpečil, že okolnosti v Európe budú naďalej proti trestu smrti. To je zásadný bod.
Pokiaľ máme my ako európski socialisti vplyv, musíme konať takto. Rád by som však položil Rade jednu otázku: Pán Lobo Antunes, nepýtam sa vás osobne, ale vás ako hláv štátov a vlád ostatných 26 krajín. Ako dlho budú najvyšší predstavitelia štátov a vlád ostatných 26 krajín toto znášať a mlčať o tom, že jeden zástanca trestu smrti, ktorý to o sebe spokojne vyhlasuje, dokáže v súvislosti s touto otázkou paralyzovať Európsku radu? Aj na túto otázku potrebujeme odpoveď.
Vyjednávanie o medziregionálnej asociačnej dohode s Mercosurom a novom strategickom bilaterálnom partnerstve s Brazíliou (rozprava)
Ďalším bodom sú vyhlásenia Rady a Komisie, ktoré sa týkajú rozhovorov o medziregionálnej dohode o pridružení so skupinou krajín Mercosur a novom dvojstrannom strategickom partnerstve s Brazíliou.
Chápeme, že dohoda o pridružení medzi Európskou úniou a skupinou krajín Mercosur musí byť vo všetkých smeroch vyčerpávajúca, t. j. politická i ekonomická, dohoda a spolupráca, ktorá má za cieľ nielen podporovať obchod a investície, ale aj významnou mierou upevniť strategické vzťahy medzi Európskou úniou a daným regiónom. Táto dohoda vytvorí najväčšiu oblasť voľného trhu medzi dvoma regiónmi so zhruba 700 miliónmi obyvateľov a zároveň umožní hospodársku a sociálnu integráciu, zjednoduší investovanie a významne podporí hospodársky rast v oboch regiónoch.
Je pravda, že postup rokovania ovplyvnili výsledky rokovania o programe rozvoja z Dauhy. Nemôžeme však dohodu o pridružení vidieť z čisto ekonomického hľadiska; musíme zdôrazniť jej politický rozmer.
V záujme zlepšenia vzťahov medzi Európskou úniou a skupinou krajín Mercosur, čo je naším spoločným cieľom, je nutné prihliadnuť na vyváženosť politických a ekonomických zložiek. Musíme si však uvedomiť, že po siedmich rokoch vyjednávaní sme sa ocitli v slepej uličke. Táto bezvýchodisková situácia je výsledkom nesúladu či rozporov v prezentovaných návrhoch.
Na jednej strane návrh predložený Európskou úniou zahŕňal všetky odvetvia, na druhej strane návrh skupiny krajín Mercosur nespomenul odvetvia, ktoré sú dôležité pre Európsku úniu. Portugalské predsedníctvo čaká na politický záväzok prednesený skupinou Mercosur predstaviť vylepšený návrh, aby Komisia mohla opäť začať rokovania s výhľadom na rýchle uzatvorenie dohody, ktorá bude spravodlivá a vyrovnaná pre obe strany.
Strategické partnerstvo medzi Európskou úniou a Brazíliou, ktoré bolo ustanovené na samite v Lisabone 4. júla, je potrebné považovať nielen za prostriedok na upevnenie vzťahov s Brazíliou, ale aj ako spôsob posilňovania strategických medziregionálnych vzťahov medzi Európskou úniou a Latinskou Amerikou, najmä pri rokovaniach so skupinou Mercosur.
Spoločné vyhlásenie vydané po samite s Brazíliou jednoznačne dokladá záväzok začať konečné rokovania o dohode o pridružení medzi EÚ a skupinou krajín Mercosur.
Pokiaľ ide o Brazíliu (nezabúdajúc na jej rastúci strategický význam na medzinárodnej scéne), partnerstvo uzavreté počas portugalského predsedníctva znamená začiatok nových vzťahov medzi Európskou úniou a Brazíliou, rovnako ako v prípade Ruska, Indie a Číny. Partnerstvo sa bude rozvíjať na základe akčného plánu, ktorý zahŕňa podporu dialógu a spolupráce v oblastiach spoločných záujmov predstavených v oznámení Komisie Rade o strategickom partnerstve EÚ a Brazílie, ktorého súčasťou sú aj rokovania o skupine Mercosur.
člen Komisie. - Vážená pani predsedajúca, som vďačný za možnosť diskutovať o tejto závažnej téme. Ako bolo správne zdôraznené, rozhodnutie ustanoviť strategické partnerstvo s Brazíliou sa vracia k prvému oznámeniu Komisie o Brazílii, kde sme navrhovali postup vpred v našich vzťahoch s Brazíliou, a prvý samit EÚ a Brazílie v Lisabone tento nový vzťah potvrdil a upevnil.
Prečo potrebujeme užšie vzťahy s Brazíliou? Strategické partnerstvo EÚ a Brazílie je prirodzenou reakciou na geopolitické fakty. Brazília sa dnes stáva medzinárodným hráčom s dôležitým významom pre globálne témy ako sú zmeny klímy, boj proti chudobe, mier, bezpečnosť a multilateralizmus. Je uznávaná i v rozvojovom svete, ako to dokazuje jej predsedníctvo skupiny G20 v rámci WTO, a aktívne sa zasadzuje za rozhovory juh - juh.
Nadviazala partnerstvo so všetkými dôležitými krajinami: Čínou, Ruskom a Spojenými štátmi. Európska únia môže z užšieho partnerstva s Brazíliou získať veľmi veľa pri riešení globálnych tém, ktoré sa týkajú všetkých.
Strategické partnerstvo poskytuje príslušný rámec, ako ukazuje skúsenosť ostatných členov skupiny BRICS. Aký vplyv bude mať partnerstvo na Latinskú Ameriku a najmä na skupinu Mercosur? Podpora regionálnej integrácie je jedným zo základných pilierov partnerstva. To je jasne uvedené v oznámení Komisie a Brazília to tiež tak vníma. Prezident Lula to dôrazne potvrdil na prvom samite EÚ a Brazílie v júli.
Južný cíp je pre Európsku úniu nepochybne veľmi dôležitý. Okrem spoločných kultúrnych a politických hodnôt, ako sú demokracia, ľudské práva a sociálna spravodlivosť, predstavuje i obrovský ekonomický potenciál, ktorý môžu oba ekonomicky sa dopĺňajúce regióny využiť. EÚ je pre skupinu Mercosur najdôležitejším obchodným a investičným partnerom. Ročne putuje za oceán tovar a služby v hodnote 50 miliárd EUR. Celková hodnota investícií EÚ v skupine krajín Mercosur bola v roku 2005 zhruba 100 miliárd EUR.
Naozaj veríme, že potenciál hospodársky a politicky integrovanej skupiny Mercosur je obrovský. Nedávny vznik Štrukturálneho konvergenčného fondu a parlamentu Mercosuru je veľmi povzbudivým signálom. EÚ samozrejme tento proces integrácie podporuje nielen slovami, ale aj konkrétnymi činmi.
Európska únia bola a bude takmer výhradným sponzorom integrácie skupiny Mercosur. Za ostatných 5 rokov poskytla na podporu výstavby inštitúcií skupiny Mercosur, upevnenie občianskej spoločnosti a urýchlenie hospodárskej integrácie 50 miliónov EUR a rovnaká suma je k dispozícii pre súčasný finančný výhľad (2007 - 2013).
Uzatvorenie dohody o pridružení medzi EÚ a skupinou krajín Mercosur by bolo obrovským krokom vpred v integračnom procese regiónu. Európska únia má preto veľký záujem na uzatvorení rokovaní a chce pokračovať až budú jasnejšie rokovania o rozvoji z Dauhy.
Strategické partnerstvo s Brazíliou je rozhodnutie výhodné pre Brazíliu i skupinu Mercosur. Obe roviny vzťahov - vnútroštátna a regionálna - sa budú vzájomne dopĺňať a podporovať. Partnerstvo v žiadnom prípade nenahrádza medziregionálne rokovania EÚ a skupiny Mercosur.
Úplne súhlasíme s Brazíliou, že skupina Mercosur je a zostane jedinou oblasťou našich dvojstranných hospodárskych a obchodných vzťahov. Som presvedčený, že vytvorením záväzkov s Brazíliou, najväčším členom skupiny Mercosur, môžeme regionálny integračný proces ešte viac podporiť. Skúsenosti, ktoré Brazília získala počas vzájomných rokovaní s EÚ jej dodajú odvahu širšie podporiť snahy skupiny Mercosur pri tvorbe spoločnej obchodnej a politickej únie.
v mene skupiny PPE-DE. - (ES) Vážený pán predsedajúci, úradujúci predseda Rady, páni komisári, dámy a páni, najskôr by som chcel poďakovať portugalskému predsedníctvu a pánovi komisárovi za dôležité komentáre k textu jednoznačnej otázky položenej Výborom pre medzinárodný obchod.
Je všeobecne známe, že Brazília je obrovskou a veľkolepou krajinou s veľkým potenciálom, ktorá je v rozhodujúcej fáze politického a hospodárskeho vývoja. Náš vzájomný vzťah je silný a mal by sa stále prehlbovať. Mimoriadne väzby Brazílie na Portugalsko a Portugalska na Brazíliu sú taktiež známe, uznávané a všetkými rešpektované.
(PT) Veľmi dobre chápeme postavenie našich vážených portugalských priateľov spolu s ich záujmami a obavami, pretože sú totožné s našimi.
(ES) Európska únia, Komisia, Rada a Parlament však vždy vyjadrovali podporu upevňovania regionálnej integrácie skupiny Mercosur, rokovaniam s touto oblasťou a maximálnemu zlučovaniu regiónu.
Ako už bolo uvedené, Brazília v tom má nepochybne kľúčové postavenie. Ak sa oznámenie Komisie a navrhovaný strategický vzťah s Brazíliou uberajú týmto smerom, je to len dobre. To by podporilo Európsky parlament, ktorý sa v tejto rozprave vyjadril rovnako ako pri hlasovaní o správe o rokovaniach EÚ a skupiny Mercosur, pre ktorú som mal tú česť byť spravodajcom, ktorá bola pred rokom prijatá a na ktorú sa odkazujem.
Vzhľadom na nejasnosti vyplývajúce z oznámenia Parlament potreboval získať istotu, že tento bod sa vysvetlí a že budeme informovaní.
Taktiež sme si vedomí, že očakávanie uzatvorenia ambicióznej dohody medzi Európskou úniou a skupinou Mercosur nemôže trvať večne a že ak sama skupina Mercosur neurobí kroky smerom k integrácii a rokovania medzi Európskou úniou a skupinou Mercosur budú stagnovať (či už s dohodou z Dauhy alebo bez nej), rozhodnutie musí byť na nich a najdôležitejšou vecou bude opäť efektivita: dvojstranná dohoda s Brazíliou.
Ak sa tak ale nestane, pán predsedajúci, dámy a páni, cieľom je dosiahnuť dohodu so skupinou Mercosur. Stručne povedané: áno Brazílii, ale len ak nebudú narušené rokovania s celou skupinou Mercosur.
v mene skupiny PSE. - (DE) Vážený pán predsedajúci, pán komisár, pán úradujúci predseda Rady, v mene Výboru pre medzinárodný obchod sme žiadali túto rozpravu, pretože sme veľmi znepokojení stavom, keď sa uzatvára stále viac a viac rozličných dohôd, ktoré ovplyvňujú našu prácu vo vonkajšom ekonomickom sektore a ktoré samozrejme obsahujú zložku týkajúcu sa zahraničnej politiky. Máme dvojstranné dohody o voľnom obchode, regionálne dohody o voľnom obchode, dohody o partnerstve a strategické dohody a my sa obávame, ako ich všetky skĺbime, aby sme zabezpečili konzistentný prístup Európy k výzvam, ktoré do zahraničnej politiky a vonkajšieho ekonomického sektora vnáša globalizácia.
Vážený pán komisár, správne ste uviedli, že Brazília je pre nás dôležitou krajinou. Som taktiež rada, že je prítomný úradujúci predseda Rady a všetci máme rovnaký názor. Brazília nie je len dôležitou krajinou; je v mnohých ohľadoch úžasnou krajinou. Otázka znie jednoducho: ako môžeme rozumne zlúčiť túto strategickú dohodu a zároveň myšlienku uzatvorenia regionálnej dohody so skupinou Mercosur, ktorá sama sa dostala do veľkých problémov? Nie je pravda, že rokovania prebiehajú výborne. Sú veľmi komplikované.
Okrem toho chceme uzatvoriť multilaterálnu dohodu pri kole rokovaní z Dauhy. Nezdá sa však vôbec pravdepodobné, že by sme túto dohodu nejakým významným spôsobom zachránili, ak ju vôbec zachránime. Ako teda chcete toto všetko v tejto chvíli spojiť? Tak znie naša otázka.
Ďalším bodom je oznámenie Komisie o zelenej knihe o mestskej doprave.
Vážený pán predsedajúci, tieto návrhy týkajúce sa mestskej mobility som už predstavil kolégiu komisárov a som potešený, že ich môžem čerstvo uviesť aj pred Európskym parlamentom.
OSN sa pripravuje na medzinárodnú konferenciu o klimatických zmenách, ktorá sa bude konať v decembri na Bali. Včera bola v New Yorku usporiadaná prípravná schôdza hláv štátov a vlád, na ktorej Európska únia zverejnila svoj veľmi ambiciózny návrh: znížiť do roku 2050 emisie skleníkových plynov na polovicu.
Mestská doprava je jednou z oblastí, kde musíme vynaložiť úsilie. Znečistenie zo súkromnej, verejnej osobnej a nákladnej dopravy predstavuje 40 % CO2 a 70 % ďalších znečisťujúcich látok pochádza z našich ciest.
Zelená kniha, ktorú vám dnes predstavujem, je výsledkom počiatočnej intenzívnej diskusie, ktorá začala v januári a pokračovala až do júna a počas ktorej sa vyjadrili úrady, zástupcovia miest, zainteresované strany aj občania. V rámci diskusie sme uvideli obrovskú snahu zainteresovaných strán dostať tému mestskej mobility na európsky program rokovaní. Miestne úrady a mestá v Európe by nemali riešiť túto problematickú situáciu samotné.
Nemám v úmysle zavádzať centrálne riešenia, ktoré sa nehodia do miestnych pomerov. Úloha Únie je skôr v partnerstve so všetkými stranami, ktoré umožní odhaľovať problémy v mestskej mobilite a nachádzať ich riešenia. Európska únia musí zlepšovať informovanosť o tejto problematike a v prípade potreby určovať smer.
Akým spôsobom by sme mali prehodnotiť mestskú mobilitu? Osobne si myslím, že existuje päť základných cieľov. Po prvé, vážený pán predsedajúci, dámy a páni, plynulá dopravná premávka v mestách. Hustnúca doprava spôsobuje v celej Európe neustále dopravné zápchy. Hospodárske dôsledky tohto javu sa odhadujú na 1 % hrubého domáceho produktu EÚ. Skúsenosti ukazujú, že neexistuje jediné riešenie na zníženie počtu dopravných zápch. Alternatívy súkromného používania automobilov, napríklad hromadná doprava, chôdza či cyklistika, musia byť bezpečnejšie a príťažlivejšie. Dopravnú priepustnosť miest môžu zvýšiť aj spoločné jazdy, zdieľanie automobilov a efektívnejší systém nákladnej dopravy.
Po druhé, zelenšie mestá vďaka efektívnejšiemu využitiu energií a využívanie alternatívnych palív. Riešenie by mohli predstavovať dopravné obmedzenia v mestách a mestských centrách, vytvorenie zelených zón a spoplatnenie mestských komunikácií, musí sa však rozvíjať a modernizovať infraštruktúra verejnej dopravy.
Mestá by mali byť inteligentné. Európske mestá v súčasnosti čelia rastúcemu dopytu po nákladnej a osobnej doprave. Inteligentný prepravný systém a systém na riadenie premávky ako aj satelitné navigácie ponúkajú dostatok možností na vylepšenie mobility, za predpokladu, že ich naozaj budeme využívať. Zabezpečovanie organizácie v mestách by sa mohlo zlepšiť využívaním informácií zo satelitnej navigácie. V súčasnosti ide o GPS, ale v budúcnosti to bude systém Galileo.
Po štvrté, mesto musí byť dostupnejšie. Dostupnejšie najmä pre postihnutých občanov, občanov so zníženou pohyblivosťou, rodiny s malými deťmi. Každý musí mať do našich miest prístup. Je nevyhnutne potrebné, aby bolo efektívne urbanistické plánovanie a všetko sa dôkladne zvažovalo. Ľudia žijúci na predmestiach samozrejme tiež potrebujú prístup, čo znamená zabezpečenie efektívnej nadväznosti mestskej a prímestskej dopravy. Potrebujeme podporiť vysokú kvalitu mestskej dopravy, dokonca aj chartu práv cestujúcich.
Po piate, potrebujeme bezpečnejšie mestá. Mal by som uviesť, že dve tretiny dopravných nehôd sa stanú v mestských oblastiach. Jedna tretina úmrtí - jedno úmrtie z troch - sa stane v mestskej oblasti. Ak chceme chrániť životy, potrebujeme prijať opatrenia na zvýšenie bezpečnosti správania sa, prostriedkov a infraštruktúry. Potrebujeme zvážiť potrebu podpory ekologického aspektu vedenia vozidiel pri školeniach budúcich vodičov. Celkovo musíme zabezpečiť, aby sa prísnejšie dodržiavali pravidla cestnej premávky.
Vážený pán predsedajúci, dámy a páni, táto zelená kniha nám umožní začať širšiu diskusiu s vládami, podnikateľmi a občanmi do 15. marca 2008. Dokument bude obsahovať 25 jasne položených otázok.
Po účasti na rozprave mám v úmysle na jeseň roku 2008 predložiť akčný plán navrhujúci konkrétne opatrenia a predstavujúci jasnú predstavu o úlohách a záväzkoch, pričom sa zohľadní zásada subsidiarity. Navrhnem taktiež príslušný kalendár.
V priebehu konzultačného procesu hrá dôležitú úlohu Európsky parlament a Výbor pre dopravu a cestovný ruch. Som presvedčený, že my všetci sme si vďaka tejto široko koncipovanej rozprave o mestskej mobilite vedomí toho, že je ňou naozaj ovplyvnený každodenný život občanov a že, aj keď by európske občianstvo znamenalo čokoľvek, musíme vykročiť smerom k mestskej mobilite, ktorá je viac v súlade s normami pre životné prostredie.
Vážený pán predsedajúci, dámy a páni, dopredu ďakujem za vaše cenné príspevky. Teraz žiadam o vaše pripomienky. Prezentácia bola síce stručná, ale som presvedčený, že úplne jasná. Mal by som vysvetliť, že dokument bude k dispozícii všetkým poslancom EP. Práve ho prijalo kolégium komisárov. Prijal som všetky dostupné opatrenia, aby som zabezpečil, že sa všetko dozviete, len čo to bude možné.
Len zriedka býva rozprava taká aktuálna, vzhľadom na to, že ste práve prišli zo schôdze. Ďakujem, že ste mi dodali kópiu zelenej knihy tak rýchlo.
Dámy a páni, pravidlá poznáte: budeme pokračovať podľa postupu "catch-the-eye".
(DE) Vážený pán predsedajúci, pán podpredseda, dámy a páni, v mene svojej skupiny vám veľmi ďakujem. Je to výborný nápad - podporovať mobilitu prostredníctvom opatrení na zabraňovanie katastrofám a znečisťovaniu životného prostredia. Vy ste však uviedli, že sa chcete riadiť zásadou subsidiarity. Keď si knihu prečítame, prináša veľmi praktické návrhy, ktoré sa týkajú napríklad zavedenia mýtneho a ďalších otázok. Ako chcete zaručiť, že vaše dobré návrhy a diskusia, ktorú očakávame a ktorá bude trvať celý rok, nepovedú k tomu, že budeme mestám prikazovať, čo majú robiť, ale len k tomu, že im budeme pomáhať, aby samé prijali tie najlepšie postupy? Zhodneme sa, že pre mestá musíme niečo urobiť a uplatniť najlepší postup. Je nám známa štatistika dopravných nehôd. V mnohých mestách a veľkomestách je vysoká nehodovosť, v iných však nie. To je spôsobené rozdielnym prístupom v príslušnej lokalite.
Ako potom chcete rozvíjať spoločné myšlienky, aby mestá a regióny nemali pocit, že ich Európa ovplyvňuje?
(NL) Vážený pán predsedajúci, pán komisár, chápeme, že sme stále na začiatku celého procesu, a ja sa preto teším na reakcie zainteresovaných strán a konkrétne činnosti, ktoré plánujete na budúci rok. Som však presvedčený, že je veľmi dôležité, aby sa téma dostalo na program rokovaní, aby bolo jasné, že je pre Komisiu a Európsku úniu ako celok prioritné, a aby sa dosiahla udržateľná mobilita a dohody týkajúce sa riadenia klímy. Myslím, že jednou z najdôležitejších vecí je ustanovenie nástroja, ktorého prostredníctvom by sa už existujúce dobré príklady v mnohých mestách mohli vymieňať tak, aby sme sa z nich mohli poučiť. Každé mesto je iné a každý problém je iný, napriek tomu verím, že sa podarí ustanoviť účinné mechanizmy, a som zvedavý, čo si o tom myslíte vy. Ako si môžeme vymieňať dobré nápady, ktoré sú základom združovania v malých aj veľkých mestách tak, aby sme sa z nich mohli poučiť?
(FR) Vážený pán predsedajúci, pán komisár, potešilo ma päť cieľov, ktoré ste práve definovali, napriek tomu, ako ste neskôr uviedli, konkrétne opatrenia vyplynú z diskusie, ktorá skončí v marci.
Pán komisár, dovoľte mi, aby som zopakoval, čo už uviedli členovia našej pracovnej skupiny pre mestské bývanie (Urban Housing Intergroup): konkrétne potrebu zaujať jednotný prístup nielen v mestách, ale (ako ste už povedali), aj na predmestiach.
Zdá sa nám, že v rámci jednotného prístupu (ak vezmeme na vedomie, že Európska únia financuje regionálne fondy - ERDF, ESF a EAFRD, z ktorých posledne uvedený pokrýva aj vidiecke a prímestské oblasti) musíte vy a kolegovia komisári vziať do úvahy tieto rozdielne aspekty, aby mohol byť jednotný prístup v mestách a obciach skutočne realizovaný. Preto dnes znovu žiadam, aby sa zohľadnil jednotný prístup v súvislosti s problematikou mestskej dopravy.
Vážený pán Jarzembowski, toto sú návrhy. Nie sú úplné. V rámčeku pod skupinou otázok sa pýtame, akú úlohu by mala mať Európska únia. Nebudem preto predvídať výsledok rozpravy. Otázka bola položená a prax musí ukázať, či existuje naozajstná európska pridaná hodnota. Nechceme si robiť nároky na kontrolu nad európskymi mestami a veľkomestami.
Vážený pán El Khadraoui, myslím, že ste trafili klinec po hlavičke: chceme, aby sa téma stala politickou prioritou. Vyjadrili ste moje myšlienky týkajúce sa tejto témy. Bol by som rád, keby zvolení zástupcovia vzájomnou podporou, vhodnými postupmi a výmenou tých najlepších skúseností presvedčili svojich krajanov, aby sa akýmkoľvek spôsobom zapojili do tejto odvážnejšej mestskej politiky prívetivejšej k životnému prostrediu.
Pán Beaupuy zhrnul, čo ste povedali, keď poukázal na to, že skutočne uspieť môžeme len vďaka jednotnému prístupu, čo tiež znamená, že mestskí plánovači budú do budúcnosti musieť navrhovať mestá a veľkomestá určitým spôsobom so zreteľom požiadavky na mobilitu a najmä budovanie prímestských oblastí: to by nemalo prebiehať náhodne. Rád by som poďakoval najmä pánovi Beaupuymu a skupine pre mestské bývanie, ktorá určite bude cenným prínosom.
(PL) Vážený pán predsedajúci, najskôr by som rád poďakoval za záujem o tému mestskej dopravy. Ide o veľmi závažný a zložitý problém, najmä preto, že EÚ sa zaoberá mestskou politikou.
To, že sa téma týkajúca sa miest predstavuje na úrovni Európskej komisie, ukazuje, že sa tu zaoberáme veľmi zaujímavou interpretáciou zásady subsidiarity. Skutočne súhlasím s krokmi Komisie v tejto oblasti. Aby som podporil kroky Komisie v tomto smere, rád by som sa pána komisára spýtal (aj keď je táto otázka možno trochu predčasná), ako mám rozumieť usporiadaniu, podľa ktorého bude Komisia zavádzať princíp partnerstva v tejto oblasti, inými slovami, aké sú možné nástroje partnerstva? Hovoríme o výmene skúseností? Hovoríme o partnerovi, ktorý v určitom zmysle robí viac, než len navrhuje, ale v podstate aj požaduje?
Súhlasí Komisia s tým, že podnet UEFA týkajúci sa miestnych hráčov vzbudí športovú solidaritu a bude pre európsky futbal určitou zárukou? Aké kroky Komisia plánuje pri príprave legislatívnych návrhov a výkladu platných predpisov EÚ týkajúcich sa rešpektovania osobitosti športu?
člen Komisie. - Vážená pani predsedajúca, rád prispejem svojimi odpoveďami tykajúcimi sa osobitosti športu. Podrobnejšia diskusia o tejto otázke by bola aktuálna nie teraz, ale neskoršie, pretože 11. júla tohto roku Komisia prijala bielu knihu o športe. Bola významným príspevkom, ktorý zdôraznil význam podpory riadnych podmienok pre prípravu mladých ľudí, talentovaných športovcov a športovkýň, čo je pre udržateľný rozvoj športu na všetkých úrovniach zásadné. Táto kniha bola inštitucionálnym a veľmi politickým príspevkom k uvedenej otázke a spolupráci v tejto veci.
Citujem z tejto knihy: "Pravidlá požadujúce od tímov zavedenie určitých kvót stanovujúcich zastúpenie miestnych hráčov je možné prijať ako zlučiteľné s ustanoveniami Zmluvy o voľnom pohybe osôb, ak nepovedú k priamej národnostnej diskriminácii a ak bude prípadné dôsledky nepriamej diskriminácie z nich vyplývajúce možné obhájiť ako primerané vzhľadom na sledovaný legitímny cieľ, ktorým je napríklad zlepšenie a ochrana prípravy a rozvoja talentovaných mladých hráčov." Myslím, že toto jasne ukazuje, ako sa má táto otázka vykladať.
Komisia v súčasnosti hodnotí zlučiteľnosť opatrení UEFA tykajúcich sa miestnych hráčov s právom Spoločenstva, aby sme nastolili rovnováhu medzi potrebou dodržania právnych ustanovení Spoločenstva na jednej strane a autonómiou športových organizácií a záujmov európskeho futbalu na druhej strane.
Hodnotenie prebieha vo svetle vyhlásenia, ktoré je prílohou Amsterdamskej zmluvy, t.j. tzv. Deklarácie Európskej rady z Nice z roku 2000, a bielej knihy o športe, ktorá podobne ako akčný plán Pierre de Coubertin v bode 9 výslovne uvádza: "Dokončiť analýzu pravidiel zavedenia určitých kvót stanovujúcich zastúpenie miestnych hráčov v jednotlivých tímoch". Toto obšírne porovnanie o futbalových akadémiách v členských štátoch a o miestnych hráčoch nie je v súčasnosti k dispozícii.
V roku 2006 zadala Komisia vypracovanie štúdie o športových akadémiách v členských štátoch vrátane otázky miestnych hráčov. Očakáva sa, že výsledky tejto štúdie vhodne prispejú k jej analýze.
Pokiaľ ide o druhú časť otázky - vzhľadom na to, že sa skladá z dvoch častí tykajúcich sa osobitosti športu - kapitola 4 bielej knihy pracuje s pojmom osobitosti športu v rámci hraníc súčasných právomocí EÚ. Ako je podrobnejšie uvedené v našom pracovnom dokumente a jeho prílohách, rozhodnutia Európskeho súdneho dvora a Komisie ukazujú, že osobitosť športu sa v minulosti uznávala a brala do úvahy. Komisia zastáva názor, že určité hodnoty a tradície európskeho športu je potrebné podporovať, a naďalej bude pri rešpektovaní právnych ustanovení EÚ uznávať osobitnosť tohto odvetvia. Osobitý prístup k jednotlivým prípadom však zostáva základom pre kontrolu uplatňovania právnych nariadení EÚ, najmä pravidiel upravujúcich hospodársku súťaž a vnútorný trh zo strany Komisie. To je v súlade so súčasnými ustanoveniami Zmluvy.
Aby sme všetkým zainteresovaným účastníkom poskytli právnu istotu a prispeli ku zlepšeniu riadenia európskeho športu, vysvetľuje uvedený pracovný dokument a jeho dve prílohy podrobne otázku osobitosti. Týka sa športu a pravidiel EÚ upravujúcich hospodársku súťaž a športu a slobody vnútorného trhu a prvýkrát rekapituluje judikatúru Európskeho súdneho dvora a rozhodnutia Komisie v oblasti športu.
Chcem zdôrazniť, že prvýkrát sa v našom politickom dokumente poukazuje na osobitosť športu viac než kedykoľvek predtým v kontexte EÚ. To je najvýznamnejší príspevok k podpore športu v Európskej únii a dáva odpoveď na položenú otázku.
Účelom pravidiel UEFA, ktoré vyžadujú, aby v kluboch hralo určité percento miestnych hráčov, je, aby sa kluby nespoliehali len na svoju finančnú silu na trhu s prestupmi, ale aby museli investovať do tréningu miestnych hráčov. To je základným zámerom. Napriek tomu Komisia v tejto otázke v bielej knihe neprekročila svoj tieň a nepovedala, že to je zámer, ktorý je v súlade so Zmluvou; a teraz, pán komisár, hovoríte, že by to tak mohlo byť, keby... - a stále túto otázku skúmate. Môžem sa spýtať Komisie, prečo to trvá tak dlho? Kedy bude Komisia schopná tento žiaduci zámer podporiť?
člen Komisie. - Chcel by som viac, než len dať odpoveď, ale je to už určitý krok dopredu, ak si pamätáte naše rozpravy pred rokom, aspoň z pohľadu Parlamentu. Myslím, že odpoveď, ktorú som citoval, ktorá je súčasťou oznámenia - tohto politického dokumentu - je dôležitým ubezpečením, že chceme podporovať osobitosť športu, najmä futbalu, pokiaľ ide o ochranu a podporu mladých ľudí, ich prípravu a investície do mladých.
Štúdia doteraz nebola dokončená, pretože ešte nemáme všetky údaje, ktoré by sme chceli. Dúfam, že sa nám podarí pomocou dodatočného dotazníka, na ktorom teraz pracujeme, získať chýbajúce údaje. Je veľmi dôležité, aby s nami spolupracovali partneri z asociácií, federácií, klubov a líg z členských štátov. Dúfajme, že v dohľadnej budúcnosti - bol by som rád, keby to bolo na začiatku budúceho roku - budeme schopní dať definitívnu odpoveď. Za dva týždne sa stretneme so všetkými zainteresovanými účastníkmi zo sveta športu v Bruseli, aby sme prerokovali obsah a realizáciu bielej knihy. Verím, že táto časť bude zásadná pre konkrétne akcie a podporu hodnôt športu.
Menom Komisie vám môžem povedať, že sa naďalej týmito otázkami dôkladne zaoberáme, ale je potrebné riešiť ich citlivo. Než prijmeme akékoľvek rozhodnutie, nielen v tejto oblasti, ktorá je úplne osobitná, musíme vykonať dôkladnú analýzu a potom prijať praktické rozhodnutia.
(DE) Vážený pán komisár, vonkoncom nemám v úmysle uraziť Komisiu či Súdny dvor, mám pocit, že ani naši sudcovia ani komisári či komisárky nie sú príliš často vidieť na futbalovom ihrisku. Keby sa tam vyskytovali častejšie, všimli by si, že začína sezóna európskych pohárov, kde hrajú tímy proti sebe a kde často len jeden hráč je členom národného týmu. Sme preto svedkami toho, ako sa zanedbáva starostlivosť o novú krv a všetkému sa prisudzuje len hospodársky rozmer.
Futbal je viac než len vnútorný trh a nie je len súťažou v právnom zmysle. Futbal je športová súťaž medzi tímami na celoštátnej, regionálnej a miestnej úrovni. Niečo sa tu musí stať, a to rýchlo. Môže Komisia sľúbiť, že sa niečo skutočne deje okrem toho, že sa vypracovávajú štúdie?
člen Komisie. - Som si istý, že niečo sa naozaj urobí. Použijem ako výborný príklad futbal, pretože svojím spôsobom je Európa vo futbale najlepšia na svete. Myslím, že môžeme byť najlepší v mnohých iných oblastiach, napríklad vysokoškolskom vzdelávaní, ktoré sa zvyčajne v Európe nepovažuje za najlepšie. Nie, to, čo Európa potrebuje, nie je len odkaz na úspechy alebo odkaz na význam futbalu alebo športu pre jej historický vývoj a súčasné úspechy, ale aj do budúcnosti. Jedným z riešení je vyvážený prístup ku športovým aktivitám, čo znamená, že šport nie sú len peniaze, ale aj pravidlá a hodnoty, ktorými sa riadi svet, a peniaze majú len podporovať zdravé investovanie.
Viem o nevyváženosti, problémoch a pochybnostiach o dôveryhodnosti súťaží a o korupcii, ako aj o veľkých peniazoch, ktoré rozhodujú, kto je skutočne silný partner či silný konkurent.
Novým impulzom sa stala v 1999 Helsinská správa - vy si to možno pamätáte lepšie - a Deklarácia z Nice. Komisia nikdy nepredložila politický dokument. Ak nielen predložíme dokument, ale aj budeme konať (a podľa akčného plánu nesúceho meno Pierra de Coubertina je stanovených 53 akcií), môžeme urobiť veľa. Ak budeme dôslední pri ich realizácii, myslím, že môžeme taktiež pripraviť prvý článok Zmluvy o športe, pretože teraz nám chýba právny základ. Preto nemôžeme definovať niektoré akcie a musíme prijímať rozhodnutia o jednotlivých problémoch s osobitným prístupom k jednotlivým problémom.
K tejto odpovedi sa viaže veľa súvisiacich záležitostí, takže k väčšej dôveryhodnosti potrebujeme spoluprácu orgánov EÚ, zákonodarcov jednotlivých členských štátov, ako aj riadiacich orgánov v oblasti športu. Oni stanovujú pravidlá, oni riadia, a preto musia byť dôveryhodní pri riadení jednotlivých disciplín, hier či súťaží.
Povedal by som, že športové fóra, ktoré usporiadame pod portugalským predsedníctvom, by mohli byť jednou z odpovedí na stály či pravidelný transparentný a dôveryhodný dialóg o problémoch a možných riešeniach, či už v malom meradle, európskom meradle alebo v rámci širšej medzinárodnej spolupráce.
(EL) Vážená pani predsedajúca, pán komisár, predseda UEFA Michel Platini žiada vo svojom liste vedúcich predstaviteľov 27 členských štátov EÚ, aby zasiahli proti rastúcemu bohatstvu futbalových klubov, ktoré stále viac utrácajú za hráčov a iné nákupy, a vytvárajú z futbalu biznis, nie šport založený na hodnotách.
Vo vyhlásení, ktoré predchádzalo tomuto listu, však predseda UEFA žiadal politikov, aby do futbalu nezasahovali. Povedal, že EÚ a Európsky parlament by sa mali obmedziť na svoju politickú úlohu a zostať mimo športu.
Súhlasíte s názormi, ktoré zastáva predseda UEFA, a do akej miery? Bude biela kniha o športe dobrou príležitosťou na vysvetlenie nevyriešených otázok?
člen Komisie. - Ďakujem za váš záujem a nepriamo aj za odkaz od predsedu UEFA, pána Michela Platiniho; viackrát sme sa stretli a mám k dispozícii aj popis návrhu o miestnych hráčoch.
Naliehame na spoločný postup, vrátane možného zahrnutia športu do reformnej zmluvy - je to v mandáte aj v návrhu. V bielej knihe nežiadame o právomoci, žiadame o spoluprácu pri konkrétnych akciách, ktoré sa líšia podľa jednotlivých oblastí (vzdelávanie, príprava, sociálne zapojenie, verejné zdravie), ako aj pri potlačovaní javov akými sú násilie, rasizmus, korupcia v športe alebo v jednotlivých organizáciách alebo pri jednotlivých udalostiach. Nemôžeme len čakať na ďalšiu zmluvu ani považovať dnes dosiahnutú zhodu za zaručenú pre zajtrajšok. V záujme lepšej budúcnosti by sme mali konať dnes, či už vo futbale alebo v iných oblastiach.
Ďalší bod programu je správa pána Reina Paasilinnu, v mene Výboru pre priemysel, výskum a energetiku, o návrhu nariadenia Európskeho parlamentu a Rady, ktorým sa zakladá Európsky technologický inštitút - C6-0355/2006 -.
člen Komisie. - Vážený pán predsedajúci, som rád, že som dnes tu a môžem podniknúť veľmi dôležitý krok nielen s vaším súhlasom, ale taktiež s vašou účasťou v súvislosti s navrhnutím a založením Európskeho technologického inštitútu (ETI).
Ako všetci viete, v minulom mesiaci sa v súvislosti s týmto návrhom vďaka spoločne vynaloženému úsiliu dosiahol veľký pokrok. Chcel by som poďakovať najmä pánovi Paasilinnovi, ktorý vypracoval o tejto veci správu; predsedníčke Výboru pre priemysel, výskum a energetiku, pani Nieblerovej; pani Hennicotovej-Schoepgesovej z Výboru pre kultúru a vzdelávanie; a taktiež pánovi Bögemu z Výboru pre rozpočet za ich vytrvalé úsilie a veľmi hodnotné príspevky. Bez nich by sme nikdy nedosiahli terajšie postavenie a možné výsledky.
Správa prijatá Výborom pre priemysel a text všeobecného prístupu prijatý Radou majú očividne ten istý smer. Myslím si, že to je veľmi dôležité. Bezpochyby je vďaka tomu jednoduchšie postupovať ďalej ku kompromisnému textu. Inštitút ETI poskytne prostredie, v rámci ktorého môžu partneri z podnikateľskej, výskumnej a akademickej sféry, ktorí majú vynikajúce výsledky vo svojej oblasti, pracovať spoločne a podporovať svoj inovačný potenciál.
Zhodli sme sa na tom, že ETI by sa mal rozvíjať postupne. V takzvanej počiatočnej fáze budú ustanovené dve až tri znalostné a inovačné spoločenstvá. Potom sa v druhej fáze rozvinú ďalšie znalostné a inovačné spoločenstvá, ktoré budú podliehať hodnoteniu ETI a budú patriť pod činnosti znalostných a inovačných spoločenstiev. Parlament a Rada poskytnú prostredníctvom prijatia strategického inovačného plánu dlhodobé strategické činnosti či politické vedenie.
Vaša parlamentná správa obsahuje užitočné pozmeňujúce a doplňujúce návrhy, ktoré tento návrh zreteľne obohacujú, a ja vám za ne ďakujem. Aby som uviedol príklad, vítam návrh podávať správu Európskemu parlamentu a Rade v súvislosti s postupom výberu členov rady, aby sa zaistil jeho transparentný priebeh. Taktiež je tu návrh pozmeniť názov ETI na "Európsky inovačný a technologický inštitút", avšak ponechať jeho zavedené označenie "ETI".
Vítam taktiež pozmeňujúce a doplňujúce návrhy, ktorých cieľom je zmodernizovať finančné riadenie ETI, a v ktorých sa objasňuje, že sa na toto založenie uplatňuje postup stanovený v článku 47 medziinštitucionálnej dohody.
Komisia taktiež môže podporiť mnoho vašich pozmeňujúcich a doplňujúcich návrhov, či už v ich navrhovanej podobe, alebo v súvislosti s ich významom, keď musíme upraviť ich znenie. Máme však obavy v súvislosti s niektorými vašimi pozmeňujúcimi a doplňujúcimi návrhmi, ktoré navrhol Výbor pre priemysel. Zameriam sa na štyri hlavné problémy.
Po prvé, ide o hľadisko vzdelávania. Musíme byť opatrní a zabrániť oslabeniu vzdelávacieho rozmeru ETI, ktorý je základným kameňom a predstavuje jeden z najinovatívnejších prvkov návrhu. Stotožňujeme sa s názorom Parlamentu, že mobilita vedeckých pracovníkov a mobilita študentov bude mať najväčší význam, a preto by sa na ňu mal klásť najväčší dôraz. Pevne však verím, že znenie spojené so stupňami vzdelávania a diplomami ostane nedotknuté.
Po druhé, prezentácia ETI je založená na základe pilotnej fázy. Domnievam sa, že sa všetci zhodneme na tom, že ETI by sa mal postupne rozvíjať a mal by podliehať neustálemu hodnoteniu. Nemali by sme však pochybovať o dlhodobej vízii a záväzku Európskej únie súvisiacich s touto iniciatívou. Neistota týkajúca sa tohto bodu - a najmä v počiatočnej fáze - úplne ohrozí životaschopnosť projektu.
Po tretie, účasť tretích krajín: úplne súhlasíme so zásadou umožniť účasť tretích krajín v rámci ETI - to je jedna z veľmi dôležitých podmienok. Musí ísť však ruka v ruke so zásadou prednosti členských štátov EÚ. ETI je iniciatívou pod vedením Európy a mal by ňou zostať
Po štvrté, účasť ETI a znalostných a inovačných spoločenstiev na programoch Spoločenstva: tento bod by mal byť bez tieňa pochybností. Inštitút ETI sa nesmie uchádzať o účasť na programoch Spoločenstva, ani nimi nebudú financované jeho administratívne náklady. Na druhej strane znalostné a inovačné spoločenstvá budú oprávenené žiadať o finančné prostriedky, ale nebudú mať v nijakom ohľade prospech z privilegovaného prístupu - žiadne prednostné zaobchádzanie. Aby som to však uviedol na správnu mieru, domievam sa, že správnym prístupom je, aby sa orgány na tento účel dohodli na politickom prehlásení, ktoré sa pripojí k návrhu.
Financovanie ETI je teraz zásadnou nedoriešenou otázkou. Ako viete, minulý týždeň prijala Komisia návrh na preskúmenie viacročného finančného rámca na uspokojenie potrieb programu Galileo a ETI. Dúfam, že tým vznikne pevný základ pre diskusie a do konca tohto roka aj dohoda rozpočtového orgánu. Toto v júni požadovala Európska rada.
spravodajca. - (FI) Vážený pán predsedajúci, Európsky technologický inštitút sa viac než rok pripravuje a čas plynul, lebo pôvodný návrh Komisie musel byť výrazne vylepšený. Parlamentné výbory, v čele s Výborom pre priemysel, výskum a energetiku, tento návrh prepracovali do novej podoby. Parlamentu a Rade bol v tejto súvislosti zaručený väčší vplyv bez toho, aby bola ohrozené autonómne postavenie ETI. Voľba riadiacej rady ETI zrejme do značnej miery pripomína spôsob, akým sa volila Európska rada pre výskum, a tak vedecký svet viedol spory o tomto postupe. Boli podniknuté pokusy na zvýšenie príležitostí prípadnej účasti malých a stredných podnikov. Presne v tomto spočíva najväčší vplyv na zamestnanosť a práve tu rýchlo nachádzame pružnosť na uskutočňovanie inovácií.
Európsky inovačný a technologický inštitút sa bude, ako názov napovedá, zameriavať na inovácie. Ďalšie dva prvky "znalostného trojuholníka", vzdelanie a výskum, tu ostanú, avšak inovácie sú samozrejme vrcholom tohto trojuholníka a prioritou. Inováciám treba venovať zvláštnu pozornosť, lebo práve inovácie sú Achillovou pätou Európy.
Je neuveriteľné, že Američania predkladajú Európskemu patentovému úradu, nášmu vlastnému patentovému úradu, aspoň o tretinu viac žiadostí o udelenie patentu než my. Tu by sme mohli začať. Skeptici by sa mohli pýtať, či bude Únia konkurencieschopná bez inovácií alebo bez pribúdajúcich inovácií. Hovoríme teda o vynálezoch a procesoch, ktoré môžu byť do veľkej miery zavádzané vo svete podnikania. Potrebujeme viac? Mali by sme pokročiť ďalej, keďže Spojené štáty idú rázne dopredu a Čína nie je ďaleko za nami. Rýchlosť si žiada aj lisabonská stratégia. Ako to, že neveríme ani vlastným strategickým rozhodnutiam?
Výskum a vývoj predstavujú stále menší podiel HNP Únie než v ostatných svetových hospodárskych veľmociach. Vynaložíme naň menej než 2 %, kým Spojené štáty naň dávajú takmer 3 %, Japonsko viac než 3 % a samotné Švédsko a Fínsko takmer 4 %.
Naše vysoké štandardy vzdelávania, odbornej prípravy a výskumu majú však príliš málo komerčného využitia, alebo sa aspoň nerealizuje v Európe, ale v Spojených štátoch - tam predovšetkým. Tento problém má samozrejme mnoho hľadísk a čiastočne súvisí s tým, do akej miery sú vysoké školy a zariadenia vyššieho vzdelávania ochotné spolupracovať so svetom podnikania, ale aj s tým, že náš patentový systém je ťažkopádny a tak ďalej.
ETI samozrejme tieto problémy neodstráni, môže ich však do určitej miery zjednodušiť. Mali by sme brať vážne odliv mozgov. Prečo? Lebo usilujeme o to, aby sme sa stali poprednou svetovou ekonomikou založenou na znalostiach a dochádza u nás k odlivu mozgov!
ETI ponúkne súkromnému sektoru nový spôsob kontaktov so vzdelávacou a výskumnou komunitou. Vďaka nemu vzniknú nové príležitosti komerčného využívania výsledkov výskumu a prehĺbi sa obojsmerná spolupráca. Inštitút sa nestane superuniverzitou, ktorá bude okrádať špičkové univerzity o najlepších výskumníkov a vedcov. Postarajú sa o to pozmeňujúce a doplňujúce návrhy Parlamentu. ETI bude môcť najlepším vysokým školám a zariadeniam vyššieho vzdelávania poskytovať novú trvalú príležitosť úzko spolupracovať so spoločnosťami, ktoré prahnú po inováciách. Môže pomôcť najlepším vysokým školám pritiahnuť najlepších a najschopnejších študentov, vedcov a výskumníkov, aby mohli rozvinúť a využiť výskum a inováciu, postupy a metódy používané pri jeho riadení v spolupráci so poprednými spoločnosťami.
Nedá sa poprieť, že sú návrh obsahuje oblasti, ktoré sa prekrývajú s existujúcimi nástrojmi. Technologické platformy v rámci siedmeho rámcového programu a rozsiahlejšie spoločné technologické iniciatívy sú, za predpokladu, že sú uvedené do prevádzky, do značnej miery založené na tých zásadách, ktoré sú načrtnuté pre ETI. To isté platí pre rámcový program pre konkurencieschopnosť a inovácie.
Možno tu do určitej miery dochádza k prekrývaniu, ale Európa nie je svedkom príliš veľkého množstva inovácií, skôr naopak, a tak je tu priestor pre nový konkurenčný podnik. Všetko záleží od toho, ako ETI zapadne do existujúcej mozaiky. Domnievam sa, že sa dá zariadiť, aby zapadol do európskeho prostredia výskumu bez toho, aby ho narušoval. K projektu sme pridali skúšobnú fázu s hodnoteniami a väčšou právomocou Parlamentu.
Pred týždňom Komisia oznámila návrh odobrať finančné prostriedky administratívnej byrokracii a podporovať poľnohospodárstvo, alebo ak chcete víno a zemiaky, a dať ich do inovácií. Mali sme to vari nerobiť? Je to zaujímavá myšlienka. Zásadnou otázkou osudu ETI je ochota členských štátov , teda členských štátov, ktoré neinvestujú dostatočne, finančne ho podporovať.
Stojíme všetci za lisabonskými cieľmi? Týmto sa to preverí. ETI by mohol prinášať pridanú hodnotu, čo sa týka lisabonských cieľov, ale len v prípade, že nerozloží lisabonské programy. Únia potrebuje inovácie, dámy a páni. Ľudia ich potrebujú; potrebuje ich naša budúcnosť. Prečo by sme nemali podporovať to, čo je nevyhnutné?
Vážený pán predsedajúci, dámy a páni, Európsky inštitút technológie je predložený Komisiou ako projekt významnej európskej inštitúcie integrujúcej výskum, vzdelávanie a inovácie a umožňujúci transformovať inovatívne objavy do komerčných príležitostí.
Výbor pre rozpočet preto veľmi pozorne skúmal návrh financovania. Ukázalo sa, žiaľ, že návrh kombinovaného financovania obsahuje niekoľko rizík a nejasností. Hlavný problém spočíva v tom, že financovanie nebolo explicitne uvedené vo viacročnom finančnom rámci pre roky 2007 až 2013. Ide o sumu 308 miliónov EUR. Ďalšie pochybnosti, a to o prísune 1,5 miliardy, vznikli s návrhom financovať inštitúciu z iných programov, a to najmä zo štrukturálnych fondov a zo siedmeho rámcového programu pre výskum.
Aj keď sa po prijatí stanoviska Výboru pre rozpočet uskutočnilo množstvo diskusií s Komisiou aj Radou, financovanie inštitútu nie je dosiaľ uspokojivo vyriešené. Dodatočné finančné prostriedky by sa však mohli objaviť, ako už bolo naznačené, len v rámci revízie finančného rámca.
O výkonnosti a úspešnosti ETI sa samozrejme nedozvieme, pokiaľ nebude založený. Svoju životaschopnosť však musí dokázať aj tým, že pritiahne, ako navrhuje aj Komisia, finančné prostriedky zo súkromnej sféry a to sa môže podariť len na základe kvality a aktuálnosti projektov a úspešnosti výsledkov. A to by som inštitútu skutočne priala.
Ďalší bod programu je správa pána Jaceka Saryusza-Wolského, v mene Výbor pre zahraničné veci o smerovaní k spoločnej európskej zahraničnej politike v oblasti energie.
spravodajca. Vážená pani predsedajúca, predkladám správu z vlastnej iniciatívy, ktorú odporúča Výbor pre zahraničné veci drvivou väčšinou. V našej správe podporujeme spoločnú európsku zahraničnú politiku EÚ v oblasti energie, aby sme mohli čeliť problémom týkajúcim sa zabezpečenia energie. Prinieslo by to potrebnú a podstatnú pridanú hodnotu úsiliu vynakladanému na vnútroštátnej úrovni v súlade so zásadou subsidiarity, a umožnila by sa tak lepšia ochrana záujmov Európy spojených s energetikou.
Ako by mala vyzerať táto politika? Mala by byť založená na týchto štyroch zásadách: diverzifikácia; jednotné definovanie záujmov EÚ a jednotný hlas EÚ; solidarita počas krízy; a prehĺbená spolupráca s partnermi.
Je potrebné, aby sme vyvinuli proaktívnu rozsiahlu diplomaciu v oblasti energetiky zameranú na prehĺbenie našej spolupráce so všetkými veľkými krajinami výroby, tranzitu a spotreby energie a vytvorili trh s energiou založený na zásade vzájomnosti.
V správe vítame návrhy tretieho energetického balíčku, ktorý Komisia prijala minulý týždeň a ktorý sa zameriava na tieto obavy a je v súlade s touto správou. EÚ musí byť aktívna, odhodlaná a zjednotená. Geopolitický rozmer zabezpečovania energie sa až doteraz zanedbával a teraz je najvyšší čas tento rozpor vyriešiť. Dúfajme, že nová Zmluva dá EÚ právny základ energetickej solidarity, a tým umožní inštitucionálnej právomoci EÚ rokovať v rámci zabezpečovania energie s tretími krajinami. v správe sa odporúča zahrnúť do našich dohôd s krajinami výroby a tranzitu takzvanú doložku o energetickej bezpečnosti , v ktorej sa stanoví kódex správania a výslovne sa uvedú opatrenia, ktoré sa majú uplatniť v prípade prerušenia dodávok.
Mali by sme nahradiť uprednostňovanie jednostrannosti súčasných členských štátov EÚ vo vzťahu k energii novou spoločnou politikou energetickej solidarity založenej na mnohostrannom prístupe. Na druhej strane je potrebné zaviesť osvedčené postupy vzájomnej konzultácie členských štátov o strategických rozhodnutiach, ktoré by mohli mať vplyv na EÚ alebo na jedného z jej členov.
Nová spoločná zahraničná politika v oblasti energie musí byť v súlade so všetkými politikami EÚ, ktoré majú zahraničné hľadisko, pokiaľ ide napr. o vnútorný trh, hospodársku súťaž, dopravu, obchod, životné prostredie, ochranu spotrebiteľov, rozpočtu a ďalších. Nemôžeme vytvoriť novú spoločnú politiku zo dňa na deň. Preto navrhujeme, aby sme zaujali postupný prístup a aby to bolo efektívnejšie, túto novú politiku by mali dopĺňať náležité nástroje.
Navrhujeme, aby sa potom, čo nová Zmluva - dúfajme - vstúpi do platnosti, vytvoril nový post vysokého predstaviteľa pre zahraničnú politiku v oblasti energie. Tento úrad by umožnil koordináciu všetkých spomenutých odvetvových politík Únie, a hlavne tých hľadísk, ktoré sú spojené s vonkajšou stranou zabezpečovania energie, a jeho činnosť by prebiehala pod vedením vysokého predstaviteľa pre spoločnú zahraničnú a bezpečnostnú politiku, ktorý by bol v budúcnosti aj podpredsedom Európskej komisie. Tým by sa podporila spolupráca v rámci Únie.
Táto inštitucionálna novinka teda predstavuje dôležité ukotvenie nového prístupu. Takisto navrhujeme vypracovať presný plán, v ktorom sa stanovia krátkodobé, strednodobé a dlhodobé ciele so zvláštnym časovým rozvrhnutím ich naplnenia a ktorý bude samozrejme podliehať kontrole Európskeho parlamentu.
Aby sme boli úspešní, musíme zapojiť vnútornú dynamiku EÚ a zaistiť potrebnú podporu verejnosti. v záujme občanov je istá a cenovo dostupná energia. Tento záujem našich občanov by mal byť ťažiskom tohto projektu, a tým pádom aj jedným z cieľov nášho prístupu "Európa výsledkov".
Na základe spoločného ohrozenia zabezpečovania energie pre Európu by teda malo dôjsť k spoločnej reakcii. Mohli by sme však dosiahnuť viac: nová spoločná politika sa môže stať spúšťačom ďalšej európskej integrácie, dať jej nový impulz a novú silu EÚ ako svetovému činiteľovi. Ambíciou Európskeho parlamentu by mal byť náročný a odvážny prístup.
Súčasná Európska únia začala s energetikou pred mnohými rokmi. Vtedy dalo našej rekonštrukcii počiatočný popud uhlie. Nemali by sme zmeškať príležitosť, aby k tomu znovu došlo. Pre Európu skutočne potrebujeme energiu, čo platí ako doslovne, tak aj obrazne.
člen Komisie. - Vážená pani predsedajúca, veľmi vítam iniciatívu Výboru pre zahraničné veci, najmä pána predsedu Saryusza-Wolského, ktorý navrhol správu o spoločnej európskej zahraničnej politike v oblasti energie. Posledný vývoj potvrdil, že ide o veľmi príhodnú iniciatívu. Správa slúži na zdôraznenie rastúceho významu energetických otázok v súvislostiach Spoločenstva, najmä vonkajších energetických otázkach jedným hlasom.
Oceňujem, že sa v správe kladie jasný dôraz na to, že za posledný rok Európska únia a jej orgány urobili veľký pokrok smerom k cieľu hovoriť jednotne. k tomu patrí aj založenie Siete kontaktných subjektov v oblasti energetickej bezpečnosti (NESCO), okrem existujúcej koordinačnej skupiny pre zemný plyn a skupiny pre dodávku ropy. NESCO funguje od začiatku roka, čím sa umožnila veľmi užitočná a včasná výmena informácií spojených s energetikou medzi členskými štátmi.
Avšak stále by sa veľmi vítala včasnejšia výmena informácií týkajúcich sa plánovaných iniciatív jednotlivých členských štátov. Ako je uvedené v správe, zostáva nám ešte veľa práce.
Žiadosť spojená s vhodným základom Zmluvy, pokiaľ ide o energetiku a zabezpečovanie energie, je obzvlášť dôležitá a príhodná, rovnako ako požiadavka konkrétnych ustanovení v Zmluvách, ktoré prispejú k vytvoreniu spoločnej európskej zahraničnej politiky v oblasti energie. Tento prístup veľmi vítam vrátane návrhu Výboru pre priemysel, výskum a energetiku, aby sa zásady spoločnej politiky v oblasti energie zahrnuli do Zmluvy ES na nadchádzajúcej medzivládnej konferencii, aby tak vznikol pevný základ pre spoločnú činnosť v energetike voči tretím krajinám.
Takisto som zaznamenal, že Výbor ďalej uvažuje o návrhu, ktorý sa týka pevnejšieho zakotvenia zahraničných politík v oblasti energie ako v Komisii, tak aj v Rade. o tejto dôležitej téme bude potrebné ešte ďalej uvažovať.
Domnievam sa, že táto verzia správy je vyrovnaná aj zo zemepisného hľadiska, keďže sa v nej priznáva význam prehĺbeniu našich energetických vzťahov nielen s východnými susedmi, ale aj s našimi partnermi z oblasti Stredozemného mora, Stredného východu, Ázie a ďalšími.
Už teraz ma teší skutočné energetické partnerstvo so Spojenými štátmi, ale verím, že v tejto oblasti toho môžeme dosiahnuť ešte viac. Takisto sa domnievam, že je potrebné, aby sme pokračovali v spolupráci s podobne zmýšľajúcimi energetickými partnermi, ako sú Nórsko, Kanada a Austrália, aby sme podporili konsenzus týkajúci sa hodnoty otvorených, transparentných a konkurencieschopných medzinárodných trhov s energiou.
Uznávam hodnotu Zmluvy o energetickej charte a súhlasím s Výborom, že jej ratifikácia Ruskom by bola veľmi významná. Zároveň som však pevne presvedčený, že zásady charty sa musia zahrnúť aj do väčšej dohody o energetike v rámci dohody s Ruskom, ktorá nadväzujú na dohodu o partnerstve a spolupráci.
Mám však praktické obavy spojené s počtom správ, ktoré sa odporúča v Komisii vypracovať. Viem, že každá z nich je sama o sebe dôležitá, ale myslím si, že sa väčšina spomenutých otázok pokryje v rámci pravidelného preskúmania akčného plánu pre energetiku alebo sú už zahrnuté vo výročných správach Komisie o uplatňovaní práv týkajúcich sa hospodárskej súťaže.
Uprednostňujem však väčšie zapojenie Parlamentu a preskúmam návrhy kolegov z kolégia, aby som presne zistil, čo môže Komisia urobiť prakticky na vyriešenie spomínaných obáv.
Na záver, so zreteľom na podstatu, má Komisia v úmysle pokračovať v práci, na ktorej sa zúčastňujeme od začiatku minulého roku a v ktorej je zahrnutá väčšina priorít vymedzených v správe, najmä pokiaľ ide o štúdiu uskutočniteľnosti, aby sa prešetrili existujúce právne opatrenia v EÚ v prípade, že odvetvie energetiky susedných krajín nedosahuje danej úrovne, a toho, ako tieto opatrenia podporiť.
Takisto je dôležité predložiť konkrétne návrhy týkajúce sa vzájomnosti a ja vítam skutočnosť, že sa vo vašej správa uznáva význam opatrení o vzájomnosti zameraných na ochranu nášho vnútorného trhu s energiou.
Je to veľmi príhodná správa, ako z politického hľadiska, tak aj pokiaľ ide o jej obsah. Za posledný rok a pol Komisia aktívne pracovala na posilnení zahraničnej politiky EÚ v oblasti energie a ako sa uvádza v správe na dosiahnutí niekoľkých úspešných výsledkov.
Naozaj musíme ísť ďalej, a preto podporujem požiadavku tejto správy spojenej s konkrétnymi ustanoveniami v Zmluvách, ktorých výsledkom bude spoločná európska zahraničná politika v oblasti energie.
V prípade energetickej bezpečnosti hovoríme o bezpečnosti našich ekonomík a nášho spôsobu života. Vzhľadom na to, že EÚ je stále viac závislá od dovozu energie, je dôležité, aby sme na problémy, ktoré so sebou takáto závislosť prináša, reagovali premyslene a priamo, najmä čo sa týka našich vzťahov s hlavnými zahraničnými dodávateľmi energie. To sa už zahrnulo do posledného balíka Komisie o vnútornom trhov s elektrickou energiou a zemným plynom a ja veľmi vítam vaše ocenenie tohto návrhu.
Môžem tiež oznámiť, že Komisia bude zastávať rýchly a podrobný prieskum širších hľadísk zahraničnej politiky EÚ v oblasti energie a že výsledky tejto práce určite zverejníme.
Chcel by som poďakovať Výboru pre zahraničné veci, hlavne jeho predsedovi pánovi Saryuszovi-Wolskému, že na seba prevzal túto iniciatívu a že dal Parlamentu príležitosť diskutovať na tému, ktorá je pre Európu nesmierne dôležitá. Teším sa na našu ďalšiu spoluprácu v budúcnosti.
Ďalší bod programu je návrh nariadenia Rady odchyľujúceho sa odnariadenia (ES) č. 1782/2003, ktorým sa stanovujú spoločné pravidlá režimov priamej podpory v rámci Spoločnej poľnohospodárskej politiky a ktorým sa zavádzajú niektoré režimy podpory pre poľnohospodárov, pokiaľ ide o vyňatie pôdy z produkcie stanovené na rok 2008 - C6-0302/2007 -, ktorý preskúmava Výbor pre poľnohospodárstvo a rozvoj vidieka.
členka Komisie. - Vážená pani predsedajúca, môžem vám povedať, že vyhliadky spojené s trhom s obilím sú v našom zmýšľaní jednoznačne na prednom mieste, pretože sa teraz nachádzame v situácii, kedy v posledných mesiacoch došlo k neuveriteľnému nárastu cien. To neplatí len pre Európsku úniu, ale aj pre celý svet.
Vzhľadom na to, že v niektorých častiach Európy príliš pršalo a v iných častiach Európy boli suchá, neboli v tomto roku klimatické podmienky našich regiónov priaznivé pre výrobu obilia a s odhadovanou produkciou v výške 258 ton bola úroda v roku 2007 podpriemerná. Povinné vyňatie pôdy z produkcie, ktoré v súčasnej dobe odpovedá 10 % v starých členských štátoch, EÚ-15, sa nedá zlúčiť s existujúcou situáciou na trhu. v týchto súvislostiach Komisia navrhla stanoviť 0 % vyňatie pre úrodu na jeseň 2007 a pre siatie na jar 2008. Podľa našich odhadov to bude znamenať v rámci Európskej únie dodatočnú výrobu 10 až 17 miliónov ton a ja sa domnievam, že pre toto odvetvie to bude pozitívny signál, a dúfam, že to takisto prispeje k stabilizácii odvetvia obilia.
Samozrejme je potrebné v tejto záležitosti urobiť rýchle rozhodnutie, aby poľnohospodári mohli rozhodnúť o budúcom výrobnom roku a v tejto súvislosti som skutočne veľmi vďačná za to, že Parlament očividne pochopil naliehavosť tejto záležitosti a súhlasil s rýchlym postupom. Skutočne som veľmi vďačná.
Náš právny návrh bude čo najkratší a najjednoduchší a nebude predpokladať žiadnu novú administratívnu záťaž.
Ak sa pozrieme do budúcnosti, je v rámci kontroly stavu nevyhnutné dobre prešetriť, či je ešte vyňatie pôdy z produkcie za súčasných a budúcich podmienok na trhu vhodným nástrojom. Musíme rovnako zvážiť, ako môžeme v rámci nášho systému vyňatia pôdy z produkcie zachovať prínosy pre životné prostredie, ako je zachovanie stálych pastvín, ochrana pobrežných pásov a opatrení, ktoré sa takisto týkajú zmien klímy.
Ďakujem vám teda za rýchlu reakciu. Je milé vidieť, že Parlament sa skutočne môže pohnúť, ak je to naliehavo potrebné.
predseda Výboru AGRI. - Paní predsedajúca, pani komisárka, áno, Parlament naozaj vie konať veľmi rýchlo. Myšlienka, že by Parlament mohol byť obviňovaný z toho, že poľnohospodári nebudú vedieť, čo tento rok na svojej pôde sadiť, samozrejme našu myseľ dosť zamestnávala, a tak sme mali radosť, že môžeme s vami pracovať a dosiahnuť toto pevné rozhodnutie. Rovnako blahoželám svojmu výboru, Výboru pre poľnohospodárstvo a rozvoj vidieka, za jeho jednomyseľné rozhodnutie.
Chcel by som poukázať vlastne na to, aký význam má jeden rok. Pred dvanástimi mesiacmi sme hovorili o 90 EUR/tona za pšenicu. Teraz hovoríme o 250-270 EUR, tá cena je teda trojnásobná. Preto je teraz načase vážne sa zaoberať znížením vyňatia pôdy z produkcie na 0 %. Dokonca by som šiel ešte ďalej. Niečo cez 20 rokov v Európe v podstate hovoríme o prebytku potravín, že poľnohospodári nie sú potrební, že musíme premeniť pôdu na niečo iné a že na zabezpečovaní potravín vlastne nezáleží. Zrazu na zabezpečovaní potravín záleží.
Domnievam sa, že tu ide aj o morálnu stránku veci. Ak má svet dostatok potravín, možno Európa nepotrebuje mať svoj podiel produkcie, ale ak má svet nedostatok potravín a ceny rastú, je Európa morálne povinná potraviny vyrábať. Európa nebude nikdy trpieť hladom, nech už bude cena potravín akákoľvek, pretože my jednoducho máme peniaze, aby sme za ne zaplatili, ale v mnohých častiach sveta budú trpieť hladom. Zrazu sa nachádzame v inom svete, ktorému musíme takisto čeliť. Komisia navrhuje na rok 2008 vyňatie pôdy z produkcie vo výške 0 % a na začiatku hospodárskeho roku 2008, ako som uviedol, má trh neuveriteľne vysoké ceny.
Ako povedala pani komisárka, v niektorých častiach Európy bolo sucho a v iných zase boli povodne. v celom svete sme svedkami toho, ako sa mení stav obilnín, kedy v Austrálii pôdou stúpa soľ a je tam veľmi ťažké vysádzať plodiny. Pozorujeme takisto Čínu a Indiu, kde prijímajú vzhľadom na ich rast hospodárstva nesmierne množstvá potravín a požadujú viac potravín. To všetko si vyberá svoju daň po celom svete na produkcii pšenice a obilnín. Teraz sme pravdepodobne na približne polovici zásob, ktoré historicky máme, a zásoby sa stenčujú, a tak je teraz načase to urobiť.
Domnievam sa, pani komisárka, a som si istý, že vy takisto, že ak budeme mať spoločnú poľnohospodársku politiku oddelenú od produkcie, nemôžeme v mnohých ohľadoch skutočne dosiahnuť vyňatie pôdy z produkcie, pretože pokiaľ by kedy nejaká politika mala byť spojená s produkciou, potom to musí byť vyňatie pôdy, takže je teraz najvyšší čas ho odstrániť.
Hneď ako odstránime vyňatie pôdy z produkcie, musíme mať na pamäti, že malo isté prínosy pre životné prostredie, a musíme takisto pamätať na to, že poľnohospodári tak budú mať na výber, či vyňatú pôdu zorať alebo nie. v rámci systému jednotných platieb poľnohospodárskych podnikov by ju aj naďalej mohli používať, pokiaľ sa tak rozhodnú, ale ekonomické výhody vlastného pestovania obilnín predpokladajú, že väčšina z ich pôdu zorie. Stále môžeme mať šesťmetrové pruhy okolo polí a živých plotov v záujme životného prostredia a ja si myslím, že je to takisto veľmi dobré.
Nejde o niečo, o čom by sme mali dnes večer diskutovať, ale domnievam sa, že v rámci kontroly stavu sa budeme zaoberať tým, že nepochybne budeme musieť prejsť na biopalivá druhej generácie a nepoužívať pšenicu a repku olejnú ako biopalivá. Áno, pred rokom som toho naozaj bol veľkým zástancom, keď boli ceny nízke, ale teraz sú ceny vysoké, takže k tomu len doslova pridáme palivo.
Odporúčam Parlamentu, aby sme túto záležitosť rýchlo vyriešili. Ďakujem všetkým skupinám za ich podporu a veľmi ďakujem pani komisárke za jej rýchlu reakciu. Domnievam sa, že spoločne môžeme dôjsť k správnemu riešeniu. Máme tu niekoľko pozmeňujúcich a doplňujúcich návrhov skupiny PSE a skupiny Verts/ALE, z ktorých väčšinu budeme môcť podporiť. Nemôžem však prijať jeden z nich - a tým je daň z vývozu obilnín, pretože poľnohospodári v minulosti trpeli nízkymi cenami. Keď vzrastú ceny, neuvaľujte na ne prosím daň, pretože to by podľa môjho názoru nebolo celkom správne. Ak sa máme zaoberať trhovými silami, budeme musieť čeliť realite života.
Vážená pani predsedajúca, najskôr by som chcela poďakovať pani komisárke za to, že tu dnes ráno bola s nami, a že tu s nami je teraz pri tejto rozprave, ktorá sa pridala do programu na poslednú chvíľu. Najviac by som jej však chcela poďakovať za jej návrh odstrániť povinné vyňatie pôdy z produkcie na budúce obdobie. Gratulovala nám k našej rýchlosti, ale Komisia takisto ukázala, že je schopná reagovať pomerne rýchlo na vývoj trhu, ktorý teraz prechádza obdobím stenčujúcich sa dodávok obilnín v EÚ. Očakáva sa, že na konci tohto obdobia zásoby dosiahnu rekordné minimum takisto aj vo svete.
Nástroj na kontrolu dodávok, ktorým bolo povinné vyňatie pôdy z produkcie zavedené v roku 1992, už teda nemá žiadny zmysel. v dôsledku toho je len logické, že Komisia navrhuje, aby sa tento záväzok teraz odstránil. Je takisto logické, že Komisia zachováva systém vyňatia pôdy z produkcie a len znižuje povinný podiel z existujúcich 10 % na 0 %. Vďaka tomu pôjde rozprava ďalej správnou cestou. Koniec koncov až v okamžiku, kedy je čas na kontrolu stavu, je čas na diskusiu o možnej zmene existujúcich predpisov a štruktúr.
Ďalej chápem, že ak sa dohodneme na tomto návrhu a Rada príjme rýchle rozhodnutie, pravdepodobne zlomíme rekord v rýchlom prijímaní právnych predpisov. Tým takisto vyšleme signál občanov, a najmä poľnohospodárom, že ak je to potrebné, EÚ dokáže prijímať rýchle rozhodnutia.
Chcela aby som sa však vyspovedať z jednej veci, pani predsedajúca - nie ako hovorkyňa za PPE, ale ako členka CDA v Európskom parlamente z Holandska. Existujú ešte ďalšie odvetvia, v ktorých by sa s ohľadom na existujúci vývoj trhu zdala byť vhodná určitá miera pružnosti. Pozrime sa napríklad na odvetvie mlieka, v ktorom prudko narastá dopyt a Európa zrejme nevyužíva najlepšie jeho plný potenciál. Jednou z možností je pravdepodobne urobiť kvóty, ktoré niektoré členské štáty plne nevyužívajú, predajnými cez hranice alebo 1. apríla 2008 kvótu ešte zvýšiť o niekoľko percent.
Na záver by som teda, pani predsedajúca, chcela osobne vyzvať Európsku komisiu, aby prejavila takisto v ďalších odvetviach rovnaký elán, aký je očividný v súvislosti s obilninami, hneď ako to bude potrebné.
Ja som takisto rád, že tu pani komisárku vidím, a chcel by som povedať, že existujúce podmienky trhu s obilninami nás nútia k tomu, aby sme uvažovali, ale predovšetkým rokovali, a blahoželám Komisii k jej proaktívnemu prístupu.
Skupina sociálnych demokratov v Európskom parlamente súhlasí s analýzou pani komisárky v súvislosti s existujúcou situáciou a s tým, že v rámci kontroly stavu budeme mať príležitosť túto záležitosť do hĺbky preskúmať a prijať vhodnejšie konečné rozhodnutia v budúcnosti. Sme si takisto plne vedomí, že problém, ktorému čelíme, nie je možné vyriešiť len odstránením vyňatia pôdy z produkcie v súvislosti s prechodnými opatreniami, ktoré sa chystáme prijať, ale súhlasíme, že by mohli v budúcom roku do značnej miery pomôcť s nápravou rovnováhy trhu.
Súhlasíme s názorom, že týmto opatrením by sa mohla, v pesimistickej variante, minimálne polovica existujúcich 3,89 miliónov hektárov vrátiť do produkcie, čo by mohlo v roku s normálnymi klimatickými podmienkami predstavovať ďalšiu produkciu vo výške prinajmenšom 5 až 10 miliónov ton, aj napriek tomu, že niektoré typy pôd sú menej úrodné, preto ich poľnohospodári prirodzene vynímajú z produkcie.
Myslíme si však, že na to, aby sme tieto ciele dosiahli, by bolo vhodné, aby Komisia túto odchýlku nepatrne rozšírila, to znamená, aby predĺžila platnosť tohto opatrenia z jedného roku na dva, a je pochopiteľné, že by sa malo predĺžiť, pretože v poľnohospodárstve očividne chýba plánovanie a na začiatku budúceho obdobia jeseň-zima ešte nebudeme mať konečné rozhodnutie o výsledku rozpravy, ktoré sa bude konať v rámci kontroly stavu. Preto vyzývam Komisiu, aby vzala do úvahy pozmeňujúci a doplňujúci návrh, ktorý na tieto účely predložíme a ktorý si, ako som si istý, zaslúži väčšinu na zajtrajšom plenárnom zasadnutí.
Na druhej strane sme si všetci vedomí toho, že vrátenie celej tejto oblasti do produkcie bude mať jasné negatívne vplyvy, pokiaľ ide o uvoľňovanie CO2 zo zeme, ale aj biologickú rozmanitosť, pretože teraz každý uznáva pridanú hodnotu pre životné prostredie, ktorú prinieslo vyňatie pôdy z produkcie. Preto sa domnievame, že by bolo vhodné, aby Komisia čo najskôr zrealizovala štúdiu vplyvu, aby sme mali k dispozícii všetky príslušné faktory pre prijatie rozhodnutia o tejto záležitosti, ktorú do roka budeme musieť prijať.
(DE) Vážená pani predsedajúca, pani komisárka, áno, konali sme rýchle, ale Komisia sa takisto oneskorila s predložením návrhov. o tejto záležitosti sa dlho diskutovalo a netrpezlivosť pestovateľov do značnej miery podnecovala otázka, kedy to už konečne bude za nami. Nič sme nezdržovali, to je pravda, ani sme nič zdržovať nechceli.
Vaše odôvodnenie je také, že ceny sú vysoké a je tu potrebná určitá stabilizácia. Dúfam, že sme obaja veľmi spokojní - a najmä váš manžel so svojím podnikom - že sa nakoniec dostanú peniaze k podnikom. Už dlho sa s tým mešká a mali by sme byť opatrní s tým tu hovoriť, že niečo musíme urobiť a znížiť ceny. Navyše je to do istej miery v rozpore s vaším dnešným prehlásením týkajúcim sa cukru. Určite si spomínate, že ste povedali: pri existujúcej cene obilia sa teraz ľudia dajú možno rýchlejšie na obilniny a upustia od cukru. Ak teraz znovu stlačíte ceny obilia, vaša logika a váš zámer by sa tým mohli narušiť.
Uvádzate to, že v dôsledku toho sa striedajú plodiny. Áno, to je pravda. Pôvodne bolo toto opatrenie spojené so striedaním plodín, pretože striedanie plodín takisto vyžadovalo vegetáciu. To znamená, že musíme venovať pozornosť hľadisku životného prostredia, aj napriek tomu, že sa naň v posledných rokoch zabúdalo, jednoducho tým, že sa umožní trvalé vyňatie pôdy z produkcie, čím by sa značný podiel dostal do produkcie energetických výrobkov.
V pozmeňujúcom a doplňujúcom návrhu vás žiadame, aby ste sa nielen zaoberali tým, čo máte v pláne na rok 2008, ale takisto aby ste nám tu v Parlamente povedali, ako má prebiehať striedanie plodín so zreteľom na ochranu životného prostredia.
Vážení páni poslanci, vážené pani poslankyne, dobré ráno! Dnešný deň, 26. september, je Európskym dňom jazykov. Našou povinnosťou je pripomenúť ľuďom tu v Európskom parlamente, v chráme jazykov, význam tohto dňa pre filozofiu a podstatu Európskej únie, a prácu, ktorú vykonávame s cieľom dosiahnuť multikultúrnu Európu, v ktorej sa rešpektujú rozdielne charakteristické rysy, kultúry a duch našich národov.
- (ES) Vážená pani predsedajúca, veľmi pekne vám ďakujem, že ste mi dali slovo. Dnes oslavujeme Európsky deň jazykov a ja by som chcel pripomenúť pocity mnohých občanov Španielska, ktorí nechápu, prečo sú diskriminovaní zo strany predsedníctva Európskeho parlamentu, keďže Katalánci, Galícijčania a Baskovia, ako som ja, ktorí sú zástupcovia občanov, nemôžu používať svoj jazyk v Parlamente.
Na rozdiel od Komisie, Rady a Výboru regiónov, kde sa zástupcovia občanov môžu vyjadrovať v týchto úradných jazykoch, predsedníctvo odmieta akceptovať baskický, katalánsky alebo galícijský jazyk, ktoré sú úradnými jazykmi v Španielsku.
Pán Ortuondo, predsedníctvo sa bude dožadovať informácií o tejto otázke, hoci sme o nej už mnohokrát diskutovali a odpovede sú dobre známe.
Prisťahovalectvo - Legálne prisťahovalectvo - Priority politiky boja proti nelegálnemu prisťahovalectvu štátnych príslušníkov tretích krajín (rozprava)
správe pani Lilli Gruberovej v mene Výboru pre občianske slobody, spravodlivosť a vnútorné veci o pláne politiky pre legálnu migráciu a
správe pána Javiera Morena Sáncheza v mene Výboru pre občianske slobody, spravodlivosť a vnútorné veci o prioritách politiky boja proti nelegálnemu prisťahovalectvu štátnych príslušníkov tretích krajín.
Vážená pani predsedajúca, vážený pán komisár, dámy a páni, Európska únia stále čelí veľkým výzvam, pokiaľ ide o jej reakciu na meniaci sa stav migrácie.
Globálny prístup k migrácii, ktorý prijala Európska rada v decembri 2005, dosiaľ tvorí základný rámec pre definovanie reakcie na tieto výzvy. Pri prijímaní Globálneho prístupu Európska rada zvýraznila potrebu vyrovnaného, globálneho a súdržného prístupu, ktorý pokrýva politiky boja proti nelegálnemu prisťahovalectvu a, v spolupráci s tretími krajinami, využíva výhody legálnej migrácie. Uskutočnenie globálneho prístupu bolo hlavnou prioritou prechádzajúcich predsedníctiev.
Globálny prístup k migrácii nestagnoval, naopak Európska rada ho vylepšila a rozvinula vo svetle udalostí a pokroku dosiahnutého v rámci jeho vykonávania. V súčasnosti je integrovaný do komplexnej migračnej politiky Európskej únie.
Na svojom zasadnutí z 21. a 22. júna tohto roku prijala Európska rada závery o rozšírení a posilnení Globálneho prístupu. V týchto záveroch sa predovšetkým uvádza uplatňovanie Globálneho prístupu na regióny susediace s východným a juhovýchodným územím EÚ a rozvoj partnerstva medzi Európskou úniou a tretími krajinami z hľadiska okružnej migrácie a mobility.
Na dôležitosť vykonania globálneho prístupu poukázali letné udalosti a najmä udalosti, ku ktorým došlo na južných námorných hraniciach EÚ. Zatiaľ čo naďalej uplatňujeme Globálny prístup, opatrenia, ktoré treba prijať, musia zahŕňať opatrenia na boj proti nelegálnemu prisťahovalectvu ako aj opatrenia na rozvíjanie príležitostí na legálnu migráciu.
V súvislosti s týmito dvomi neoddeliteľnými cieľmi sa Rada pokúšala dosiahnuť pokrok. Na svojom júnovom zasadnutí diskutovala o situácii na južných hraniciach Stredozemia. Znovu zdôraznila dôležitosť úlohy, ktorú musí zohrávať agentúra Frontex a rozhodla sa začať novú prácu v súvislosti s návrhmi prednesenými Maltou. Táto práca bola vykonaná a jej výsledkom bolo prijatie záverov na zasadnutí Rady z 18. septembra, ktoré sa týkali posilnenia riadenia južných námorných hraníc EÚ. Niektoré z týchto záverov vyzývajú na uskutočnenie naliehavých krokov na posilnenie súčasných opatrení a existujúcich dojednaní. Členské štáty sú nabádané, aby poskytli bilaterálnu podporu tým členským štátom, ktoré čelia výnimočnému tlaku z hľadiska nelegálneho prisťahovalectva v dôsledku ich geografickej polohy a úrovne spolupráce so susediacimi tretími krajinami. Táto spolupráca bude zahŕňať napr. opatrenia týkajúce sa vrátenia nelegálnych prisťahovalcov, podmienky prijatia, zodpovednosti za žiadateľov o azyl, utečencov a neplnoleté osoby.
V záveroch sa taktiež zdôrazňuje potreba posilniť spoluprácu v tejto oblasti s tretími krajinami, ktoré sú krajinami pôvodu a tranzitnými krajinami, najmä z hľadiska riadenia ich vlastných hraníc, preberania ich zodpovednosti za pátracie a záchranné operácie, boja proti obchodovaniu s ľuďmi a pašovaniu ľudí a budovania účinného rámca pre vrátenie nelegálnych prisťahovalcov.
Dôraz sa kládol na potrebu užšej spolupráce s medzinárodnými organizáciami ako je Úrad vysokého komisára OSN pre utečencov a Medzinárodná organizácia pre migráciu. Ďalším nevyhnutným prvkom je pokus o posilnenie činností agentúry Frontex, najmä prostredníctvom zavedenia dlhodobých spoločných operácií a rozšírenia činností v rámci Európskej siete pobrežných hliadok.
Pokiaľ ide o dlhodobé opatrenia, Rada vyzvala Komisiu, aby v rámci prebiehajúcej rozpravy o Zelenej knihe Komisie o spoločnom európskom azylovom systéme, ktorý sa týka vytvorenia špecializovaných azylových tímov, predložila správu a možných dodatočných opatreniach spolu s hĺbkovou analýzou niektorých návrhov Malty, štúdiu príslušných častí námorného práva a záväzok.
Úloha agentúry Frontex pri zabezpečovaní účinnej kontroly vonkajších hraníc EÚ zo strany členských štátov sa stáva čoraz viac dôležitejšou. Ako viete, agentúra Frontex začala fungovať iba v októbri 2005, no v relatívne krátkom čase rozvinula svoju prevádzkovú kapacitu a podnikla dôležité kroky smerom k posilneniu bezpečnosti vonkajších hraníc Európskej únie prostredníctvom zamerania sa na boj proti nelegálnemu prisťahovalectvu. Vykonali sa rôzne spoločné operácie koordinované agentúrou Frontex a ďalšie operácie prebiehajú v Stredozemí a Atlantickom oceáne. Obzvlášť dôležitým momentom bolo začatie fungovania Európskej siete pobrežných hliadok v máji tohto roku, ktorá bude z dlhodobého hľadiska zjednocovať budúci európsky monitorovací systém.
Ďalšou významnou udalosťou bolo keď Rada v júli tohto roka prijala nariadenie, ktorým sa ustanovuje mechanizmus na zriadenie rýchlych pohraničných zásahových tímov, známych ako RABIT, a ktoré nadobudlo účinnosť dňa 20. augusta. Nariadením sa ustanovuje mechanizmus na poskytovanie rýchlej operačnej pomoci na obmedzenú dobu dožadujúcemu členskému štátu, ktorý čelí výnimočnému a naliehavému tlaku z dôvodu príchodu veľkého počtu štátnych príslušníkov tretích krajín na vonkajšie hranice, ktorí sa snažia neoprávnene vstúpiť na územie Európskej únie.
Agentúra Frontex sa v súčasnosti nachádza v procese vykonania tohto nariadenia. Aby však operácie koordinované agentúrou Frontex boli účinné, je veľmi dôležité, aby bolo k dispozícii primerané vybavenie. V súlade s nariadením o agentúre Frontex zriadila agentúra Frontex centrálny register dostupného technického vybavenia, známy ako CRATE. Tento register už obsahuje rozsiahly zoznam helikoptér, lietadiel, plavidiel a iného vybavenia, ktoré sú členské štáty pripravené poskytnúť pre operácie koordinované agentúrou Frontex.
Pokiaľ ide o legislatívne opatrenia zamerané na nelegálne prisťahovalectvo, príslušné orgány Rady už začali vykonávať analýzu návrhu smernice tohto Parlamentu a Rady, ktorý ustanovuje sankcie voči zamestnávateľom, ktorí nelegálne zamestnávajú štátnych príslušníkov tretích krajín. Tento návrh, ktorý je zameraný na boj proti nelegálnemu zamestnávaniu, bol predložený Komisiou v máji 2007.
Rada, použitím postupu spolurozhodovania s cieľom rýchlo dosiahnuť dohodu, taktiež priradila vysokú prioritu návrhu smernice Európskeho parlamentu a Rady o spoločných štandardoch a postupoch v členských krajinách pri návrate štátnych príslušníkov tretích krajín, ktorí majú nelegálny pobyt. Toto v súčasnosti analyzujú príslušné orgány Rady.
Vzhľadom na politiku readmisie by sa malo spomenúť, že po júnovom nadobudnutí platnosti readmisnej dohody s Ruskom už bolo prijaté rozhodnutie o podpísaní readmisnej dohody s Ukrajinou a bolo podpísaných niekoľko readmisných dohôd s krajinami západného Balkánu a Moldavskom. Všetky tieto dohody budú finalizované, keď Európsky parlament predloží svoje stanovisko.
Rád by som teraz povedal niekoľko slov o pláne politiky pre legálnu migráciu. Ako viete, Rada a portugalské predsedníctvo taktiež uprednostňujú podporovanie legálnej migrácie. Predsedníctvo zorganizovalo v Lisabone v dňoch 13. a 14. septembra konferenciu na vysokej úrovni venovanú problémom legálnej migrácie. Zúčastnili sa na nej ministri, vyšší úradníci a známi akademickí pracovníci, ako aj zástupcovia tohto Parlamentu a Komisie. Táto konferencia riešila problémy legálnej migrácie, ako sú kanály legálnej migrácie a riadenie migračných tokov, integrácia a lisabonská agenda, a migrácia a rozvoj. Výsledky tejto konferencie budú veľmi dôležité pri riadení našej práce počas nasledujúcich niekoľkých mesiacov.
Rada začne taktiež čoskoro pracovať na návrhoch rámcovej smernice o právach migrantov s legálnym pobytom na území členského štátu s cieľom pracovať a na vytváraní jednotného povolenia na pobyt, a na návrhu smernice o podmienkach vstupu a pobytu vysokokvalifikovaných pracovníkov, ktorý, dúfame, Komisia predloží v priebehu niekoľkých týždňov. Tieto dva návrhy, spolu s ostatnými, ktoré budú predložené v priebehu niekoľkých rokov, predstavujú ďalšie kroky v pláne politiky pre legálnu migráciu, ktorý predložila Komisia v januári 2006.
Rada už začala vykonávať analýzu navrhovanej smernice Rady, ktorou sa mení a dopĺňa smernica 2003/109/ES s cieľom rozšíriť jej pôsobnosť na osoby požívajúce medzinárodnú ochranu. Zámerom tohto návrhu je rozšíriť možnosť získania právneho postavenia osoby s dlhodobým pobytom aj na osoby požívajúce medzinárodnú ochranu. Rada práve čaká na stanovisko Parlamentu, aby mohol byť tento návrh nástroja rýchlo prijatý.
Pokiaľ ide o vonkajšie vzťahy v oblasti migrácie, musím vás informovať o tom, že Rada sa aktívne venovala uskutočneniu globálneho prístupu k migrácii, ako vo svojich záveroch definovala Európska rada v decembri 2005 a v roku 2006. Vaša pozornosť je taktiež upriamená na závery o rozšírení a posilnení Globálneho prístupu k migrácii, ktoré Rada prijala v júni. V decembri 2006 Európska rada vyzvala Komisiu, aby: predložila návrhy o spôsobe uplatňovania Globálneho prístupu na východné a juhovýchodné regióny susediace s Európskou úniou; navrhla spôsoby integrovania príležitostí na legálnu migráciu do vonkajších politík EÚ s cieľom rozvíjať vyvážené partnerstvo s tretími krajinami vhodné pre osobitné potreby trhu práce v členských štátoch; navrhla spôsoby a prostriedky podporovania dočasnej okružnej migrácie a predložila podrobné návrhy o tom, ako lepšie organizovať a poskytovať informácie o rôznych formách legálneho pohybu medzi Európskou úniou a tretími krajinami.
Komisia v reakcii na tieto výzvy predložila dve oznámenia a po prijatí týchto oznámení predsedníctvo predložilo Rade návrh záverov zameraných na začatie práce na opatreniach, ktoré uviedla Komisia.
Konferencia ministrov partnerstva Euromed o migrácii sa bude konať v novembri. Zámerom tejto konferencie je rozvíjať iniciatívy a opatrenia pre riešenie otázok súvisiacich s migráciou. Navyše, osobitná pozornosť bola venovaná Afrike, a to prostredníctvom uskutočňovania a zintenzívnenia dialógu o otázkach súvisiacich s migráciou, ktorý bol s africkými krajinami nadviazaný v roku 2005. Priorita bola taktiež venovaná monitorovaniu Ministerskej konferencie o migrácii a rozvoji v Rabate v júli 2006 a v Tripolise v novembri 2006. Na týchto ministerských konferenciách, prvá z nich bola regionálna a druhá kontinentálna, bolo označených niekoľko oblastí, v ktorých je možné posilniť spoluprácu medzi krajinami pôvodu, tranzitnými krajinami a cieľovými krajinami migrantov.
Rada aktívne pracuje v tejto oblasti s cieľom pretransformovať spoločný program dohodnutý v Rabate a Tripolise do konkrétnych opatrení.
podpredseda Komisie. - (IT) Vážená pani predsedajúca, dámy a páni, som veľmi vďačný zástupcovi Rady za jeho opis všeobecných rysov našej spoločnej akcie, a rád by som sa zvlášť poďakoval dvom spravodajcom, pani Gruberovej a pánovi Morenovi Sánchezovi, za dve správy, o ktorých dnes diskutujeme a ktoré pripomienkujeme.
Úvodným postrehom, inými slovami optimistickou poznámkou, je samozrejme to, aký veľký pokrok dosiahla Európa za taký krátky čas. Všetci si pamätáme, že až do samitu v Hampton Courte v októbri 2005 sa šírili pochybnosti dokonca o tom, či je Európa schopná mať spoločnú stratégiu v oblasti prisťahovalectva. Dnes to nie je len heslom nás všetkých, ale my už uskutočňujeme niektoré iniciatívy, o ktorých bolo rozhodnuté a ktoré začali prinášať skutočné ovocie.
To ukazuje, že Európa zohráva svoju úlohu pri riadení globálneho, nezastaviteľného fenoménu migrácie. Národné akcie členských štátov už nepostačujú. Taktiež je to dôkazom toho, že európska akcia je výhodná pre Európu ako takú, pre členské štáty a pre všetkých našich partnerov, ako južných susedov (najmä africké krajiny), tak i našich východných susedov, pretože, ako nám bolo pripomenuté, Komisia navrhla rozšíriť globálny prístup smerom na východ, to znamená, na migračné toky smerujúce z východu. Rada súhlasila v plnom rozsahu.
2. Volebné právo a právo byť volený do Európskeho parlamentu pre občanov EÚ s bydliskom v členskom štáte, ktorého nie sú štátnymi príslušníkmi (hlasovanie)
spravodajca. - Vážený pán predsedajúci, v správe sa podporuje návrh Komisie zefektívniť postupy pre občanov, ktorí si želajú byť volení alebo voliť do Európskeho parlamentu v štáte svojho bydliska. V tomto návrhu sa plne rešpektujú vnútroštátne právne predpisy a postupy a presadzuje sa v ňom argument rozšírenia cezhraničnej demokracie v budúcnosti. Poslanci by mohli podporiť uznesenie výboru bez pozmeňujúcich a doplňujúcich návrhov.
podpredseda Komisie. - (FR) Vážený pán predsedajúci, chcel by som sa poďakovať spravodajcovi, pánovi Duffovi, za jeho správu, ktorá je plná nápadov. Niektoré z pozmeňujúcich a doplňujúcich návrhov, ktoré Európsky parlament predložil, idú nad rámec toho, čo Komisia navrhuje s cieľom riešiť určité administratívne ťažkosti pri uplatňovaní smernice, ktoré boli identifikované v jej správe o voľbách v roku 2004.
Úplne však chápem dôvody niektorých pozmeňujúcich a doplňujúcich návrhov Parlamentu - okrem toho ich podporuje aj Komisia - najmä potrebu zlepšiť mieru účasti občanov v európskych voľbách a európsky charakter volieb do Európskeho parlamentu. Všetky tieto záležitosti sú spojené s otázkami, ktoré sa týkajú vylúčenia dvojitej kandidatúry, ktorej ukončenie je cieľom jedného z pozmeňujúcich a doplňujúcich návrhov, a automatického procesu vedúceho k strate práva byť volený.
Komisia je preto za podrobnejšie preskúmanie týchto záležitostí, v prípade potreby prostredníctvom vykonania vhodnej štúdie, a Európsky parlament bude samozrejme súčasťou tohto postupu. V prípade potreby by sa o týchto otázkach mohlo takisto diskutovať v rámci medziinštitucionálnej informačnej skupiny, ktorá v súčasnosti skúma všetky možné spôsoby efektívnejšieho šírenia informácií o európskych voľbách v roku 2009.
Vážený pán predsedajúci, pokiaľ ide o procedurálnu námietku, vidím, že skupina ALDE požiadala o osobitné hlasovanie o každom pozmeňujúcom a doplňujúcom návrhu v súvislosti s touto správou.
Podľa rokovacieho poriadku môže pozmeňujúci a doplňujúci návrh predložiť iba skupina. Chcel som overiť, či sa tak naozaj stalo v mene skupiny alebo či ide iba o jedného poslanca, ktorý tvrdí, že koná v mene skupiny.
. - Vážený pán Corbett, máme tu dôkaz o tom, že žiadosť predložila skupina, takže všetko je v poriadku. Je mi ľúto, ale všetko je v poriadku!
(CS) Vážený pán predsedajúci, vážené dámy a vážení páni, návrh na zriadenie Európskeho technologického inštitútu som nepodporil. Podobne ako väčšina z Vás si samozrejme želám, aby sa Európska únia prispôsobila a produkovala viac vynálezov a patentov.
Po vypočutí diskusie o tomto návrhu však nie som presvedčený, že zriadenie ďalšej inštitúcie je krok správnym smerom. Naše univerzity a výskumné inštitúty nedostanú navyše žiadne peniaze; skôr im v rámci súťaže o výskumné granty pribudne ďalšia inštitúcia. Hlasovaním v našej ctihodnej inštitúcii sa nevytvoril ani žiadny nový orgán "supervedcov". Inštitút budú riadiť vedci, ktorí odídu z univerzít, na ktorých teraz pôsobia. Som preto presvedčený, že by bolo lepšie, keby sme finančné prostriedky, ktoré sú k dispozícii, ak ich vieme nájsť, venovali prostredníctvom výskumných grantov existujúcim špičkovým vedeckým týmom.
(SK) Ak chceme skutočne vo vede a technike dobiehať USA, Japonsko a ostatné svetové špičky a ak chce Európa udávať tón, musí nevyhnutne pre to vytvoriť predpoklady.
Centrá excelentnosti však musia mať vytvorené všetky podmienky a predpoklady. Európsky technologický inštitút je krok správnym smerom. Škoda, že sa s týmto rozhodnutím toľko váhalo. Verím, že nesystémovosť v otázke dostatočného financovania EIT bude k spokojnosti vyriešená.
Podporujem aj myšlienku spolufinancovania na princípe Public Private Partnership, ako je tomu napr. na výskumných bázach v Spojených štátoch. Prial by som si, aby vedci a výskumníci aj z nových krajín boli rovnocenne vyberaní a zapájaní do vedeckých tímov a aby správna rada bola kontrolovateľná Európskym parlamentom. Výskumné ciele by mali kopírovať siedmy rámcový program pre vedu a výskum, jedine výskum na embryonálnych kmeňových bunkách by nemal byť financovaný daňovými poplatníkmi tých krajín, kde je takýto výskum protizákonný.
(CS) Vážený pán predsedajúci, rád by som sa vyjadril k hlasovaniu o zriadení Európskeho technologického inštitútu. Hlasoval som za tento návrh, pretože po prvýkrát sme tu mali nejaký systém, ktorý prepája výskum, vzdelávanie a podnikateľský sektor.
Je to veľmi dôležitý projekt v oblasti európskych inovácií a takisto ako iné podobné projekty ho sprevádzajú problémy, v tomto prípade najmä finančné problémy. Návrh na zriadenie inštitútu a poskytnutie dostatočného priestoru, aby sa preukázala opodstatnenosť jeho budúcej existencie, si zasluhuje podporu. Využívanie IKT môže starším ľuďom pomôcť, aby sa stali nezávislejšími a udržali si zdravie, a môže zvýšiť kvalitu ich života.
(FI) Vážený pán predsedajúci, rád by som uviedol niekoľko slov týkajúcich sa Európskeho technologického inštitútu. V prvom rade by som chcel poďakovať spravodajcovi, pánovi Paasilinnovi. Odviedol výbornú prácu. Viem, že je odborníkom na vzdelávanie, výskum a iné podobné oblasti.
Je to veľmi ambiciózny projekt, napriek tomu by som však chcel zdôrazniť, že pri zriaďovaní nových inštitúcií v Európskej únii môže byť pred ich zriadením veľmi dôležité zabezpečiť, aby mohli existujúce inštitúcie získať adekvátne finančné prostriedky. V dôsledku toho by sme mali takisto zabezpečiť, aby mohla sieť existujúcich univerzít získať adekvátnu podporu a takýmto spôsobom realizovať nový výskum.
Hlasoval som v súlade s odporúčaním pána Paasilinnu, rád by som však tento Parlament vyzval, aby si uvedomil, že existujúce výskumné komunity by mali byť schopné získať svoje finančné prostriedky, a že tento nový inštitút by nemal pohlcovať peniaze, ktoré sú pre ne vyčlenené. Bol by som rád, keby ste si na to spomenuli a zohľadnili to pri prijímaní rozhodnutí.
písomne. - (PT) Hlasovala som za správu pána Paasilinnu o Európskom technologickom inštitúte, pretože si myslím, že prostredníctvom posilnenia synergií medzi inováciami, výskumom a vzdelávaním rozhodujúcim spôsobom prispeje k zvýšeniu konkurencieschopnosti európskej ekonómie.
Podporujem preto návrhy spravodajcu, ktorých cieľom je jasne definovať zdroje financovania budúceho Európskeho technologického inštitútu, aby mohol začať fungovať čo najskôr a úspešne plniť svoju misiu na rozdiel od cieľov stanovených v Lisabonskej stratégii.
písomne. - (PT) Naše stanovisko k vytvoreniu Európskeho technologického inštitútu je veľmi kritické na základe stanoviska, ktoré prijali rôzne výskumné inštitúcie. Príkladom je štúdia, ktorú minulý rok predstavila Liga európskych výskumných univerzít, v ktorej sa uvádza, že plán vytvoriť Európsky technologický inštitút je "zle pochopený a odsúdený na neúspech". Euroscience, európska organizácia vedcov a politických expertov ho nazvala "politicky motivovaným nápadom, ktorý pochádza z mylného predpokladu". Vedecký poradca Spojeného kráľovstva pán Robert May uviedol, že "je založený na nepochopení" inovácií.
Tento inštitút bude virtuálny, bude pozostávať z vedcov pôsobiacich na univerzitách EÚ, vo výskumných laboratóriách a spoločnostiach, a na rozdiel od pôvodného návrhu nebude poskytovať kvalifikácie. V dôsledku tlaku z rôznych krajín, ktoré sa usilovali získať sídlo inštitútu, sa stal určitým virtuálnym centrom pre konzultácie vedeckých komunít v rôznych oblastiach. Európsky parlament práve prijal niekoľko pozmeňujúcich a doplňujúcich návrhov k návrhu Komisie, podľa nášho názoru však nie sú dostatočné na nápravu toho, čo bolo pokazené.
Pokiaľ ide o financovanie, jednou z možností je rozpočet Spoločenstva, vrátane finančných prostriedkov určených na výskum, pričom sa to môže stať práve ďalším spôsobom podpory rozvinutých krajín a zhoršiť tak nerovnosti.
písomne. - (PL) Vážený pán predsedajúci, koncepcia Európskeho technologického inštitútu sa počas živej diskusie o spôsoboch presadzovania inovácií v rámci Európskej únie zmenila. Inštitút mal byť pôvodne v rámci lisabonskej agendy európskym ekvivalentom Technologického inštitútu v Massachusetts. Inými slovami, mal byť súčasťou našej stratégie s cieľom konkurovať Spojeným štátom. Namiesto toho uvažujeme v súčasnom rýchlo sa meniacom globálnom prostredí o sieti znalostných a inovačných spoločenstiev, takzvaných ZIS, koordinovaných centrálnym orgánom. Odrazilo sa to v oddelení dvoch rozpočtových položiek v pozmeňujúcich a doplňujúcich návrhoch, ktoré Európsky parlament predložil k návrhu rozpočtu na rok 2008 (oddelené financovanie siete a koordinačného orgánu). Zdá sa, že sme bližšie k nájdeniu riešenia, ktoré sa týka financovania tohto podniku, keďže Európska komisia navrhla prehodnotiť finančnú perspektívu na roky 2007 - 2013, najmä zvýšiť limit pre položku 1A a znížiť limity pre iné položky. Opäť to potvrdzuje, že Parlament sa nemýlil, keď zdôrazňoval neprimerane nízku úroveň rozpočtových prostriedkov určených na ciele Lisabonskej stratégie.
Takisto by som rád podporil mesto Wrocław v súvislosti s jeho žiadosťou o umiestnenie sídla Európskeho technologického inštitútu. Musím však zdôrazniť, že lepšie financovanie výskumu a vývoja a vytvorenie novej inštitúcie nestačí na zabezpečenie toho, aby sa Európa stala konkurencieschopná a inovatívna. Bude to závisieť od vývoja podnikateľskej kultúry, ochoty riskovať, praktických prepojení medzi výskumom a vývojovými cyklami a súkromným podnikaním.
písomne. - (DE) Podľa môjho názoru je rozhodnutie zachovať koncepciu Európskeho technologického inštitútu omylom. Žiadny z predložených argumentov nie je presvedčivý, pretože vychádzajú z mylných predpokladov.
1. Dokonca aj pôvodná koncepcia, ktorú predložil predseda Komisie pán Barroso, vytvoriť Európsky technologický inštitút ako odpoveď na americký Technologický inštitút v Massachusetts ignorovala realitu, a návrh predložený na dnešné hlasovanie túto pôvodnú koncepciu ešte viac zhoršuje. Technologický inštitút v Massachusetts sa vyvíjal pomocou veľkého objemu peňazí a rôznej podpory, a v Európe realizuje výskum svetovej triedy už mnoho "minitechnologických inštitútov v Massachusetts". Európskym problémom je nedostatočná finančná a morálna podpora pre inovácie a špičkový výskum.
2. Navrhované financovanie vo výške 309 miliónov EUR z rezervného rozpočtového zdroja blokuje iné parlamentné iniciatívy, akou je napríklad projekt strategického významu Galileo. Navrhovaný objem finančných prostriedkov predstavuje iba jednu osminu očakávaného rozpočtu a nie je preto žiadnym stimulom pre ďalšie významné súkromné iniciatívy. Spoločnosť BP investovala iba do samotného sektora biopalív v Berkeley v Spojených štátoch 500 miliónov amerických dolárov.
S vlastnými štedrými finančnými zdrojmi a grantmi pre existujúce špičkové európske inštitúty by Európsky technologický inštitút mal perspektívu úspechu. EÚ by mohla nasledovať napríklad kanadský model a zriadiť inovačný fond financovaný z peňazí, ktoré na konci roka zostali v rozpočte EÚ.
4. Plánovaná sieťová infraštruktúra je virtuálnou nadnárodnou inštitúciou bez žiadneho reálneho významu v rámci európskeho a medzinárodného výskumu. Je nešťastným a byrokratickým kompromisom.
písomne. - V zásade vítam koncepciu Európskeho technologického inštitútu. Zdržal som sa však hlasovania o tomto uznesení, pretože si nemyslím, že sme už dostatočne vyriešili všetky ciele, riadenie a financovanie tohto inštitútu.
písomne. - (FR) V utorok 25. septembra som hlasovaním za zriadenie Európskeho technologického inštitútu (ETI) podporil môjho kolegu Reina Paasilinnu.
Táto správa vyjadruje ozajstné prianie priblížiť sa k znalostnej spoločnosti. Vytvorenie nástrojov, ktoré sa majú v rámci Európskej únie zaviesť, s cieľom podporovať integráciu inovácií, výskumu a vzdelávania možno pomôže stimulovať konkurencieschopnosť európskej ekonomiky.
Činnosti Európskeho technologického inštitútu bude riadiť správna rada pozostávajúca z vedeckých a administratívnych pracovníkov. Táto rada vymenuje znalostné a inovačné spoločenstvá (ZIS), ktoré budú zodpovedné za vykonanie strategických priorít Európskeho technologického inštitútu.
Súčasne je však poľutovaniahodné, že finančné zdroje, ktoré sú na tento projekt vyčlenené, sú do istej miery nedostatočné. Pre túto sľubnú iniciatívu by to z dlhodobého hľadiska mohlo byť zničujúce.
Všetci by sme mali vedieť, že je veľmi potrebné, aby v Európskej únii existovali projekty Spoločenstva, ktoré zabezpečia jej rozvoj v kontexte Lisabonskej stratégie.
Tajné väznice a nezákonná preprava zadržaných osôb, ktoré sa týkajú členských štátov Rady Európy (správy Fava a Marty) (rozprava)
. - Ďalším bodom programu sú vyhlásenia Rady a Komisie o tajných väzniciach a nezákonnej preprave zadržaných osôb, ktoré sa týkajú členských štátov Rady Európy (správy Fava a Marty).
Vážený pán predseda, vážené dámy a vážení páni, v decembri 2005 Európsky parlament vo svojom uznesení, v ktorom sa vyžaduje zriadenie dočasného výboru pre prepravu a nezákonné zadržiavanie väzňov, opäť potvrdil, citujem: "svoje odhodlanie v boji proti terorizmu, zdôrazňuje však, že tento boj nemožno vyhrať prostredníctvom obetovania základných princípov, ktoré sa terorizmus snaží zničiť, najmä že ochranu základných ľudských práv nemožno nikdy kompromitovať".
Predchádzajúce predsedníctva Rady mali v tomto Parlamente možnosť vyjadriť svoj súhlas s týmto stanoviskom. Nemôžem začať bez toho, aby som zdôraznil, že súčasné predsedníctvo má také isté odhodlanie s rovnakým dôrazom. Rád by som pripomenul, že boj proti terorizmu nemôže kompromitovať naše hodnoty a princípy, ktoré sa týkajú ochrany základných práv. Podľa nášho názoru je to kľúčovou záležitosťou. V boji proti terorizmu budeme úspešní, iba ak zostaneme oslobodení: oslobodení od strachu a akéhokoľvek zneužívania alebo manipulácie v mene strachu. Našou najsilnejšou zbraňou a našou najúčinnejšou obranou sú naše hodnoty a princípy týkajúce sa ochrany našich základných práv.
Aj keď samotná Rada nemá právomoc vyjadriť svoje stanovisko, neexistuje žiadny členský štát Európskej únie, ktorý by neuznal význam vynaloženého úsilia a iniciatív prijatých s cieľom dospieť k pravde. Mali by sme si pamätať, že hovoríme o základných princípoch, na ktorých je založená naša európska demokracia. Hľadanie pravdy umožní eliminovať vznesené podozrenia. Je preto nevyhnutné, aby vyšetrovania v tejto oblasti túto vec vysvetlili, a aby neviedli k ďalšiemu zmätku. Predchádzajúce predsedníctva, ktoré mali príležitosť vystúpiť v tomto Parlamente, generálny tajomník a vysoký predstaviteľ a európsky koordinátor boja proti terorizmu v rámci spolupráce s dočasným výborom Európskeho parlamentu v tejto súvislosti nezlyhali.
Som preto presvedčený, že by bolo úplne nespravodlivé naznačovať akýkoľvek nedostatok odhodlania zo strany Rady alebo ministrov pre zahraničné veci. V skutku musím zdôrazniť mnohé iniciatívy, či už parlamentné alebo právne, ktoré rôzne európske krajiny prijali po týchto správach.
Z tohto dôvodu bolo úplne vhodné konať v duchu zásady subsidiarity. Ako iste viete, v mnohých oblastiach, ktoré výbor vyšetruje, nemá Európska únia žiadne právomoci konať. V tejto súvislosti mám na mysli najmä dohľad nad spravodajskými službami. Na túto skutočnosť už tento Parlament a jeho výbor upozorňovali predchádzajúce predsedníctva a vysoký predstaviteľ pán Solana. Možno to samozrejme ľutovať, pravdou však je, súčasné zmluvy obmedzujú rozsah pôsobnosti Rady v týchto oblastiach.
Z našej strany Vás však môžem ubezpečiť, že portugalské predsedníctvo bude aktívne a konštruktívne spolupracovať. Rád by som pripomenul úplnú a transparentnú spoluprácu, ktorú ponúkla portugalská vláda, počas vyšetrovaní tohto dočasného výboru Parlamentu, ktoré sa skončili vo februári tohto roka, ako aj v súvislosti s iniciatívami generálneho tajomníka Rady Európy podľa článku 52 Európskeho dohovoru o ľudských právach vo vzťahu k údajným letom CIA a nezákonným záchytným strediskám v Európe.
Ako je všeobecne známe, hoci samotná Rada neprijala stanovisko k správam, ktoré predložili pán Fava a pán Marty pod záštitou tohto Parlamentu a Rady Európy v uvedenom poradí, neznamená to, že tieto správy ignoruje. Rada v rámci zahraničnej politiky Európskej únie v skutočnosti aktívnym a pozitívnym spôsobom obhajovala ľudské práva a medzinárodné právne predpisy.
Dôsledne sme argumentovali, že ochrana základných hodnôt a medzinárodných právnych predpisov si vyžaduje vážnu a hĺbkovú diskusiu o ľudských právach v kontexte boja proti terorizmu. V tejto súvislosti EÚ zdôraznila, že ľudské práva, práva utečencov a medzinárodné humanitárne práva sa musia rešpektovať a dodržiavať. Rada bude naďalej podrobne monitorovať vývoj týkajúci sa ľudských práv v rámci boja proti terorizmu a príjme príslušné opatrenia na zabezpečenie ich ochrany. EÚ je aj naďalej odhodlaná presadiť absolútny zákaz mučenia a krutého, neľudského a ponižujúceho zaobchádzania a trestania.
Naše akcie sa riadia týmto cieľom a s tretími krajinami budeme vždy diskutovať o obavách, ktoré tento problém spôsobuje. EÚ a jej členské štáty jasne uviedli, že existencia akýchkoľvek tajných záchytných stredísk, kde sú osoby zadržiavané v právnom vákuu, nie je v súlade s medzinárodnými humanitárnymi právnymi predpismi. V usmerneniach pre oblasť mučenia sa jasne uvádza, že členské štáty musia zakázať tajné záchytné miesta, pričom musia zabezpečiť, aby sa všetky osoby, ktorým je odňatá sloboda, zadržiavali v oficiálne uznaných záchytných strediskách, a aby boli miesta ich pobytu známe. V usmerneniach pre oblasť mučenia sa takisto uvádza, že žiadnu osobu nemožno násilím vrátiť do krajiny, kde by jej hrozilo riziko mučenia alebo zlého zaobchádzania.
Je všeobecne známe, že príslušné otázky, ktoré sa týkajú právomoci na kontrolu letísk, inšpekcie a spravodajských služieb, v podstate patria do zodpovednosti a pod kontrolu členských štátov. Je pravda, že Sitcen vykonáva pravidelné analýzy používajúc informácie, ktoré poskytujú členské štáty, nemá však operačnú jurisdikciu nad takzvanými "spravodajskými" službami. Je potrebné poznamenať, že členské štáty EÚ takisto čelili komplexnosti, ktorá je v tejto súvislosti typická pre systém triedenia a spracúvania žiadostí o prelet, pristátie a povolenia pre kontrolu na zemi. Predstavuje to pre všetkých novú veľkú výzvu. Pokiaľ ide o našu stranu, portugalská vláda nielen realizovala tento niekedy náročný a veľmi pomalý postup zberu údajov, takisto aj vytvorila pracovnú skupinu na hodnotenie mnohých postupov a navrhovanie zlepšení, ktorej význam bol riadne uznaný v záverečnej správe, ktorú tento Parlament prijal vo februári.
Musím zdôrazniť, že prácu, ktorú vykonal generálny tajomník Rady Európy, sme považovali za veľmi dôležitú, a správam, ktoré predložil pán Marty, sme venovali náležitú pozornosť. Dotazník a odporúčania, ktoré vypracoval generálny tajomník Rady Európy podľa článku 52 Európskeho dohovoru o ľudských právach, v Portugalsku, a podľa môjho názoru aj v iných členských štátoch, takisto umožnili bezprecedentné prehodnotenie vnútroštátnych právnych rámcov, záruk a kontrolných mechanizmov ako celku, vrátane analýzy postupov na triedenie, overovanie a kontroly žiadostí o povolenie na prelet a pristátie lietadiel na vnútroštátnom území.
V prípade Portugalska to určite viedlo k inštitucionálnym, technickým a prevádzkovým zlepšeniam. Pokiaľ ide o odporúčania generálneho tajomníka Rady Európy, ktoré sa týkajú kontrolných záruk, členovia ich prevažne chápali tak, že iniciatívy, ktoré sú k dispozícii, by nemali viesť k zbytočnému zdvojovaniu právnych predpisov alebo povereniu Rady Európy novými právomocami.
Na druhej strane možno súhlasiť, že existuje priestor na efektívnejšie uplatňovanie a prísnejšiu kontrolu existujúcich mechanizmov. Som presvedčený, že keby sa tieto vyšetrovania vykonali dôkladnejším a pokojnejším spôsobom, výsledky by boli efektívnejšie. Napriek stále odporúčanej precíznosti a bez ohľadu na zmätočné vyhlásenia, avšak v rámci snahy zohľadniť niektoré námietky vo vyhláseniach obhajujúcich význam príslušných hodnôt a dobrého mena európskych demokracií, je pravdou, že všetky tieto iniciatívy majú uplatnenie a zmysel. Preto v nich treba pokračovať, najmä teraz, keď sa stala kľúčovou dôkladná a otvorená analýza nových problémov, ktoré predstavujú teroristické hrozby, ako napríklad dilema bezpečnosť verzus sloboda. Okrem toho existuje stále väčšia potreba schopnosti reagovať na problémy, ktoré vznikli v dôsledku boja proti bezprecedentnej hrozbe, na základe medzinárodných právnych predpisov.
Vážený pán predsedajúci, vážený pán komisár, vážené dámy a vážení páni, posilňovanie priestoru slobody, bezpečnosti a spravodlivosti vychádzajúceho z Haagskeho programu a príslušného akčného plánu je jednou z hlavných priorít spoločného 18-mesačného programu nemeckého, portugalského a slovinského predsedníctva. Boj proti terorizmu je v tejto súvislosti jednou z najdôležitejších výziev, pre ktoré tieto tri predsedníctva definovali cieľ zintenzívniť spoluprácu v tejto oblasti, prostredníctvom pokračovania v implementácii stratégie EÚ na boj proti terorizmu. Ako iste viete, pán Gilles de Kerchove bol nedávno vymenovaný za nového európskeho koordinátora boja proti terorizmu, a podobne ako jeho predchodcovia bude pripravený poskytovať tomuto Parlamentu všetky potrebné informácie.
Túto príležitosť musím využiť aj na zdôraznenie toho, že v rámci transatlantického dialógu sme osobitne diskutovali o otázke dodržiavania ľudských práv v rámci boja proti terorizmu, najmä na poslednom samite Európskej únie a Spojených štátov v apríli, kde sa vyzdvihli závery Európskej rady z 11. decembra 2006.
Portugalsko, predsedajúc Rade, jasne uviedlo svoje odhodlanie pokračovať v tomto dialógu a rozširovať ho, pretože ho považuje za kľúčový pre obe strany.
podpredseda Komisie. - (IT) Vážený pán predsedajúci, vážené dámy a vážení páni, rád by som poďakoval zástupcovi Rady. Dámy a páni, Komisia - a ja - sme od začiatku sledovali a podporovali prácu dočasného výboru Európskeho parlamentu súvisiacu s touto veľmi dobre známou témou a vážnymi obvineniami a príslušnými dôležitými udalosťami.
Samotná závažnosť týchto udalostí, dokonca samotná predstava, že sa mohli stať, je samozrejme nevyhnutným dôvodom spolupráce všetkých troch inštitúcií, Komisie, Parlamentu a Rady. Je potrebné ešte raz zopakovať - a som rád, že to môžem urobiť - že boj proti terorizmu musí byť vyvážený plným rešpektovaním základných práv a právneho štátu. Sú to dve základné podmienky fungovania demokracie.
V tomto duchu som presvedčený, že nezákonná preprava väzňov a hypotéza o existencii viac alebo menej tajných záchytných stredísk - v prípade, že sa príslušným spôsobom preukážu - by nepochybne predstavovali vážne porušenie medzinárodných právnych predpisov a základných ľudských práv. Všetci vieme, že všetci členovia Európskej únie musia dodržiavať základné princípy Dohovoru o ľudských právach, najmä články 5 a 6.
Sme samozrejme presvedčení, že tieto udalosti sa v členských štátoch riadnym spôsobom prešetria. Tieto vyšetrovania musia samozrejme vykonávať príslušné súdne orgány. Jedna vec musí byť jasná, dokonca už bola mnohokrát jasne uvedená v správe, ktorú predložil pán Fava, a v správe Rady Európy: v parlamentnej správe sa môžu uvádzať fakty, Parlament však pochopiteľne nemá žiadnu právomoc ani povinnosť vykonávať súdne vyšetrovanie.
Ak ide o údaje z neznámeho zdroja, na základe právneho štátu - ktorý musíme rešpektovať - sa vyšetrovaním poverujú slobodné, nezávislé súdy. Ich úlohou je odhaliť zdroje, ktoré sú za obvineniami. Na objasnenie, obviniť členský štát alebo jednotlivca bez odhalenia zdroja tohto obvinenia je princípom, ktorý je prijateľný v parlamentnej správe, nie však v súdnom vyšetrovaní. Som preto presvedčený, že súdne vyšetrovania budú pokračovať, ako je tomu v niektorých členských štátoch vrátane mojej krajiny. Správa si však evidentne vyžaduje ďalší postup, takže uvádzam iniciatívy, o ktorých som presvedčený, že k uvedenému postupu prispejú:
Dňa 23. júla som napísal poľskej a rumunskej vláde, pričom som ich upozornil na ich povinnosť vykonať komplexné, hĺbkové vyšetrovanie a požiadal som ich o podrobné informácie o tom, či už tieto vyšetrovania začali a aký bol ich výsledok. Dúfam, že obe vlády odpovedia, o ich reakciách Vás samozrejme budem informovať, dôvodom je najmä moje presvedčenie, že ak je niekto z niečoho obvinený, v rámci pravdy a transparentnosti musí mať všetky právne možnosti vysvetlenia a dokázania nepravdivosti tohto obvinenia, v opačnom prípade sa vyšetrovaním musí poveriť nezávislý súd. Podľa môjho názoru je veľmi jasná odpoveď v záujme obvinenej strany.
Mojím druhým bodom je toto: ako som uviedol na poslednej schôdzi, vypracoval som dotazník pre všetky členské štáty, ktorý sa týka terorizmu. V tomto dotazníku každý členský štát uvádza opatrenia, ktoré prijal v rámci boja proti terorizmu, výsledky dosiahnuté v súvislosti s efektívnosťou vnútroštátnych právnych predpisov a najmä úroveň ochrany základných ľudských práv, ktorú poskytujú vnútroštátne právne predpisy. Mám v úmysle analyzovať odpovede a potom vypracovať správu pre Radu a Parlament o efektívnosti opatrení členských štátov, ktoré sú zamerané na boj proti terorizmu, a ich vhodnosti a zlučiteľnosti s princípom rešpektovania základných práv.
Môj tretí bod sa týka leteckej dopravy. Výboru LIBE som dal sľub, že preskúmam veľmi dôležitý právny aspekt, ktorému sa v súčasnosti nevenuje pozornosť: kde leží hranica medzi definíciou civilnej leteckej dopravy a vládnej leteckej dopravy, inými slovami, prečo vládna letecká doprava nepodlieha bežným kontrolám, ako je tomu v prípade civilnej leteckej dopravy? Táto práca prebieha podľa plánu a Európska komisia má predložiť oznámenie o celkovej leteckej doprave. Komisia preto príjme toto oznámenie veľmi skoro, na konci tohto roku, a predložíme samozrejme návrh na lepšiu definíciu uvedenej koncepcie vládnej leteckej dopravy, ktorá sa často vykladá takým spôsobom, ktorý umožňuje obchádzať nevyhnutné kontroly.
Existuje však ďalšia iniciatíva, ktorá sa týka leteckej dopravy. Je súčasťou všeobecného riešenia zavádzajúceho spoločné pravidlá pre všetky členské štáty, ktoré sa týkajú každého druhu lietadla, ktoré vstupuje do spoločného európskeho vzdušného priestoru bez letového plánu. Nepochybne viete, že od 1. januára 2009 sa na základe pravidiel implementácie takzvaného jednotného európskeho vzdušného priestoru všetkým členským štátom zavedú spoločné požiadavky pre letové plány, takže v tejto súvislosti zosúladíme pravidlá letových plánov všetkých lietadiel, či už cez európsky vzdušný priestor prelietavajú alebo doň vstupujú. Bude to obrovským prínosom, pretože sa obmedzí odlišné zaobchádzanie týkajúce sa preletov a pristátí, s ktorým sa v členských štátoch stretávame.
Ďalším bodom je ratifikácia dohody o vydávaní väzňov medzi Európou a Spojenými štátmi. Keby existovala, pričom už mala existovať, európska dohoda - ktorá je podpísaná, ale ešte nie je ratifikovaná - pravidlá vydávania väzňov zo Spojených štátov a do Spojených štátov by mohli byť oveľa jasnejšie. Hovoríme tu o väzňoch, ktorí podliehajú vyšetrovaniu alebo sú podozriví v súvislosti s terorizmom. Túto dohodu ešte musí ratifikovať niekoľko členských štátov, našťastie ich nie je veľa. Ešte raz som formálne vyzval všetkých ministrov spravodlivosti, aby čo najskôr ratifikovali túto dohodu o vydávaní väzňov medzi Európou a Spojenými štátmi.
Ešte tu je bod, ktorý sa týka dohľadu nad spravodajskými službami. Tento bod sa uvádza v oboch správach, ide však o citlivú záležitosť. Myslím si, že najdôležitejšia zo všetkého je vnútroštátna reakcia, aj keď je potrebné zdôrazniť určité spoločné požiadavky. Prvou požiadavkou je posilnenie parlamentnej kontroly v členských štátoch. Niektoré krajiny prijali alebo prijímajú vnútroštátne právne predpisy zamerané na značné posilnenie právomoci svojich národných parlamentov, ktoré sa týkajú dohľadu nad činnosťami spravodajských služieb. Podľa môjho názoru je to správna cesta, pretože ako iste uznáte, neviem si predstaviť budúce spoločné európske právne predpisy, ktorými by sa riadili tajné služby, a myslím si teda, že je veľmi dôležité, aby sa o tejto záležitosti diskutovalo.
Vážený pán predsedajúci, na záver by som rád uviedol, že si myslím, že o tejto záležitosti by sme mali naďalej diskutovať, majúc na mysli právny štát ako princíp a samozrejme dodržiavanie ľudských práv; medzi základné práva však takisto patrí právo nebyť obvinený, okrem prípadov, keď sa obvinenie zakladá na dôkazoch získaných podľa riadnych postupov.
Operácia PESD na východe Čadu a severe Stredoafrickej republiky (rozprava)
. - Ďalším bodom programu sú vyhlásenia Rady a Komisie o operácii PESD na východe Čadu a severe Stredoafrickej republiky.
Ďakujem Vám, pán predseda. Portugalské predsedníctvo víta túto príležitosť na výmenu názorov v súvislosti s možnou operáciou v rámci PESD (Európska bezpečnostná a obranná politika) na východe Čadu a severe Stredoafrickej republiky. Konflikt v Dárfúre zostáva jednou z najväčších priorít zahraničnej politiky EÚ. Sme potešení najnovším vývojom, a po prvé najmä oznámením, že 27. októbra začnú rokovania pod záštitou OSN a osobitného veľvyslanca Africkej únie s cieľom nájsť mierové riešenie konfliktu, ktoré by zlepšilo perspektívu mieru v Dárfúre. Po druhé, takisto považujeme za pozitívne jednomyseľné prijatie rezolúcie bezpečnostnej rady 1769 o vytvorení misie UNAMID (spoločná operácia Africkej únie a OSN v Dárfúre), ktorou sa urýchli snaha o vyriešenie tohto konfliktu v Dárfúre.
Aby sa však týmto úsilím dosiahli nejaké výsledky, konflikt v Dárfúre sa musí riešiť v rámci širších regionálnych súvislostí. Negatívny vplyv tohto konfliktu na humanitárnu a bezpečnostnú situáciu v susediacich krajinách, najmä v Čade a Stredoafrickej republike, je príčinou veľkého znepokojenia. Podľa nášho názoru nemožno nájsť dlhodobé riešenie konfliktu v Dárfúre bez stabilizácie situácie v týchto susediacich krajinách.
Ako iste viete, Rada vo svojich záveroch z 23. júla zdôraznila akútnu potrebu riešiť destabilizujúci vplyv krízy v Dárfúre na humanitárnu a bezpečnostnú situáciu v susediacich krajinách a zopakovala svoju podporu rozmiestneniu viacrozmernej prítomnosti OSN na východe Čadu a severovýchode Stredoafrickej republiky.
Rada sa takisto rozhodla pokračovať v hľadaní možného riešenia paralelnej spolupráce v rámci Európskej bezpečnostnej a obrannej politiky s cieľom podporiť túto viacrozmernú prítomnosť OSN so zreteľom na zlepšenie bezpečnosti v týchto oblastiach.
Počas leta prebiehali prípravy na túto operáciu. Dňa 12. septembra Rada prijala koncepciu krízového riadenia, v ktorej sa vymedzujú hlavné plánovacie parametre tejto paralelnej spolupráce. Osobitný dôraz sa venuje cieľu ochrany ohrozených civilistov, najmä utečencov a vysídlených osôb, a zjednodušenia dodávky humanitárnej pomoci prostredníctvom zlepšenia bezpečnosti v tomto regióne.
Pokiaľ ide o vnútornú politickú situáciu v týchto dvoch krajinách, Rada je presvedčená, že misiou by sa mala zachovať jej nezávislosť, nestrannosť a neutralita. Plánovanie založené na tejto koncepcii, v súlade s postupmi krízového riadenia EÚ, je k dispozícii. Ďalším krokom, ktorý je potrebné prijať, bude schválenie spoločnej akcie týkajúcej sa konceptu operácie a operačného plánu, vrátane vymedzenia zloženia síl. Operácia bude trvať jeden rok a očakáva sa, že sa nahradí medzinárodnou misiou OSN. Akákoľvek operácia PESD v Čade a Stredoafrickej republike sa musí zakladať na rezolúcii Bezpečnostnej rady OSN a bude sa vykonávať v rámci prísnej konzultácie s OSN a našimi africkými partnermi.
EÚ víta vyhlásenie predsedu Bezpečnostnej rady OSN z 27. augusta, v ktorom sa uvádza, že Bezpečnostná rada OSN je pripravená schváliť zavedenie viacrozmernej prítomnosti na východe Čadu a severovýchode Stredoafrickej republiky. Súčasťou každej operácie EÚ v Čade a Stredoafrickej republike musia byť politické iniciatívy zamerané na riešenie regionálneho rozmeru konfliktu v Dárfúre. Konkrétne, malo by sa podporovať každé úsilie o normalizáciu vzťahov medzi Čadom a Sudánom, v súlade s dohodami z Tripolisu a Rijádu. Od Sudánu, Čadu a Stredoafrickej republiky by sa malo takisto vyžadovať, aby dodržiavali svoje záväzky, pokiaľ ide o neposkytovanie podpory povstaleckým hnutiam, ktoré z ich území vyvíjajú činnosť proti iným krajinám.
člen Komisie. - (FR) Vážená pani predsedajúca, vážené dámy a vážení páni, včerajším prijatím rezolúcie Bezpečnostnej rady OSN 1778/2007 o rozmiestnení medzinárodných síl na východe Čadu a severovýchode Stredoafrickej republiky sa pre Radu a Európsku úniu otvoril priestor, aby v rámci niekoľkých dní schválila operáciu PESD v týchto krajinách. Je to bezpochyby najdôležitejším úspechom, a som presvedčený, že sa to stretne s pozitívnym ohlasom. Cieľové regióny tejto operácie sú v súčasnosti v stave všeobecnej nestability a zlej bezpečnosti, ktorý má vplyv na státisícky civilistov, ktorí musia žiť v podmienkach mimoriadnej zraniteľnosti. Ako iste viete, túto situáciu nemožno vysvetliť iba rozširujúcim sa vplyvom krízy v Dárfúre na Čad a Stredoafrickú republiku. Existujú takisto endogénne dôvody, ktoré sú pre tieto krajiny, najmä pre Čad, typické.
Stabilitu v týchto oblastiach Čadu a Stredoafrickej republiky možno zabezpečiť iba ak bude medzinárodná akcia, najmä akcia Európskej únie, obsahovať niekoľko faktorov. V prvom rade ide o kvalitu vojenskej a policajnej prítomnosti v Čade a Stredoafrickej republike, v druhom rade je to prijatie takého prístupu, ktorý nie je založený výlučne na bezpečnosti, ale obsahuje aj poskytovanie pomoci a vytvorenie politických štruktúr, a nakoniec ide o schopnosť obmedziť a eliminovať akékoľvek zasahovanie Sudánu a regiónu Dárfúr v Čade a Stredoafrickej republike.
Začnem prvým bodom: je to oblasťou, ktorá patrí do druhého piliera. Členovia Rady vyjadrili stanoviská k tejto záležitosti a v nasledujúcich dňoch budú mať bezpochyby ešte väčší priestor. Jedným dôležitým prvkom, ktorý sa v rámci rozmiestnenia týchto európskych bezpečnostných síl musí zohľadniť, je samozrejme potreba ochrany humanitárnej zóny. Z tohto dôvodu zamestnanci Úradu pre humanitárnu pomoc úzko spolupracovali s vojenskými plánovačmi Rady s cieľom zabezpečiť dodržiavanie príslušného mandátu a vysokej úrovne spolupráce medzi vojenskými a humanitárnymi agentúrami. Trvali sme najmä na tom, aby boli na mieste prítomní styční úradníci európskych bezpečnostných síl, s cieľom zabezpečiť úzke prepojenia a stálu výmenu informácií s humanitárnymi organizáciami.
Teraz prejdem k druhému bodu. Pomocné opatrenia, ktoré poskytla Komisia, sa týkajú troch aspektov. Prvým je bezpečnostná podpora operácie čadskej polície, pod dohľadom OSN. Predstavuje to najmä financovanie prípravy 800 čadských príslušníkov polície, ktorí budú zodpovední za udržiavanie poriadku v táboroch, ktoré boli zriadené pre utečencov a vysídlené osoby. Je dôležité, aby bola táto policajná akcia príkladná. Takisto je veľmi dôležité, aby ju miestni obyvatelia dobre prijali. Na tento účel sa majú prostredníctvom nástroja pre stabilitu pred koncom roka 2007 poskytnúť finančné prostriedky vo výške približne 10 miliónov EUR.
Teraz prejdem k humanitárnym opatreniam. V roku 2007 Komisia vyčlenila 30,5 milióna EUR na núdzovú humanitárnu pomoc a viacsektorové programy pomoci určené na podporu utečencov a vnútorne vysídleného obyvateľstva, ako aj hostiteľských komunít v Čade. Stredoafrická republika získala pomoc vo výške 8 miliónov EUR a podobná suma sa vyčlenila aj na rok 2008.
Tretí prvok sa týka opätovnej integrácie a obnovy. V krátkej dobe sa majú z 9. európskeho rozvojového fondu vyčleniť dodatočné finančné prostriedky pre Čad a Stredoafrickú republiku vo výške približne 13,1 milióna EUR. Tento program je určený na pokračovanie aktivít Úradu pre humanitárnu pomoc v rámci sledovania stratégie obnovy a prechodu na rozvoj.
Vážené dámy a vážení páni, tieto pomocné opatrenia sú nevyhnutné, zároveň však musia byť spojené s akciami týkajúcimi sa politického vývoja. Ak sa má zabezpečiť dlhodobá stabilita, akcie, ktoré sa prijímajú na medzinárodnej a európskej úrovni, je potrebné dopĺňať rôznymi inými akciami spojenými s obnovením právneho štátu, obnovením hospodárskej správy, reformou právnych a bezpečnostných systémov a podporou politického dialógu medzi vládou a opozičnými stranami. Nie je potrebné hovoriť, že je to veľmi dôležitým prvkom najmä vzhľadom na voľby v roku 2009.
Komisia bude naďalej presadzovať tento globálny prístup v Čade a Stredoafrickej republike. Komisia sa takisto veľmi usiluje o vyriešenie konfliktu v Dárfúre, nielen poskytovaním humanitárnej pomoci a pomoci pri obnove, ale aj podporovaním procesu rokovania a mediácie, do ktorého sme samozrejme aktívne zainteresovaní. V tejto súvislosti som nedávno informoval generálneho tajomníka Organizácie Spojených národov, ktorým je pán Ban Ki-moon, a predsedu komisie Africkej únie, ktorým je pán Konaré, že Komisia by v rámci podpory rokovaní prispela do fondu pre Dárfúr. Komisia okrem toho financuje iniciatívy zamerané na zabezpečenie účasti a odhodlania dárfúrskej spoločnosti v procese riešenia tohto konfliktu.
v mene skupiny PPE-DE. - (DE) Vážená pani predsedajúca, dámy a páni, humanitárna situácia v Čade, najmä pozdĺž hranice so Sudánom, ktorá má 1360 km, ale taktiež v oblasti, ktorá hraničí so Stredoafrickou republikou, podľa môjho názoru robí intervenciu medzinárodnej komunity nevyhnutnou.
Pred niekoľkými dňami som bol v Čade a mal som možnosť vytvoriť si názor o danej situácii. Viac ako 400 000 utečencov a vysťahovalcov je umiestnených v táboroch v tejto hraničnej oblasti. Tieto tábory sú v nepretržitom ohrození nájazdov banditov a gangov, ale taktiež Janjaweedskej milície zo Sudánu. Situácia na otvorenom priestranstve je ešte zložitejšia. Vzhľadom na nebezpečenstvo, stále viac a viac ľudí hľadá útočisko v táboroch.
Pre zmiernenie kritickej situácie týchto ľudí je nevyhnutné zabezpečiť zlepšenie bezpečnosti v tomto regióne, aby sa ľudia mohli vrátiť domov. Ide o ťažkú úlohu, a preto s cieľom zvládnuť ju, je nevyhnutné spoločné zdieľanie tejto situácie. Organizácia Spojených národov sa zaviazala pomôcť pri rozvíjaní policajnej sily, ktorá sa neskôr môže pridať k bezpečnostným silám. Na druhej strane, Európska únia bola požiadaná, aby poskytla pomoc vojsk, ktoré by odvrátili nebezpečenstvo vpádov Janjaweedov a banditov a nebezpečenstvo útokov na utečencov, vysťahovalcov a civilistov.
Návrhom tohto uznesenia Európsky parlament podporuje túto operáciu za nasledovných podmienok: Po prvé, ako ste upozornili vážený pán predseda, vážený pán komisár, politické rokovania musia pokračovať, keďže koniec koncov potrebujeme politické riešenie. Predtým ako vyšleme do tejto oblasti vojská, musíme mať oficiálne oprávnenie zasiahnuť v prípade útokov Janjawedov a banditov.
Zabezpečená musí byť veľká oblasť. To znamená, že aj sila, ktorá bude zabezpečovať túto oblasť musí byť dostatočne veľká, aby dokázala zlepšiť bezpečnostnú situáciu. Musí byť jasné, že je to európska sila pozostávajúca z niekoľkých európskych národov. EUFOR musí byť dostatočne vybavený, aby mohol vykonávať svoj mandát. Z pohľadu relatívne malej sily vojska a s ohľadom na veľkosť hraničnej oblasti to znamená, že vynikajúci dôvtip a možnosti dopravy sú nevyhnutné, keďže táto sila musí byť schopná rýchlo sa rozhodnúť v prípade ohrozenia a musí byť taktiež schopná okamžite sa premiestniť na stanovené miesto.
Za žiadnych okolností nemôžeme dopustiť, aby sa s ohľadom na svoj mandát alebo nedostatočnú vybavenosť, ocitla európska sila v Čade v ohrození a zabezpečovala len svoju ochranu a nebola tak schopná plnohodnotne vykonávať svoj mandát. Európsky parlament musí taktiež definovať stratégiu odchodu, ktorá musí predvídať ako a kým bude EUFOR nahradený po ukončení svojej ročnej pôsobnosti.
V súčasnom návrhu uznesenia Európsky parlament upozorňuje, že vo svetle politickej situácie v regióne, táto európska sila v Čade by mala konať ako nestranná sila zabezpečujúca bezpečnosť a ochranu civilistov. Rozmiestnenie EUFOR-u minulý rok v Kongu ukázalo aká je dôležitá spoľahlivosť a nestrannosť ako aj nezávislosť na to, aby bol zaručený úspech operácie.
V súčasnej situácii, rozmiestnením sily na obdobie jedného roka, Európska únia prispeje k zlepšeniu humanitárnej situácie a podporí Africkú úniu v preberaní zodpovednosti za tento región. Uskutočnenie oboch týchto aspektov je nevyhnutné, preto vás žiadam, aby ste hlasovali za súčasné znenie uznesenia.
v mene skupiny PSE. - (PT) Včerajšie prijatie rezolúcie Bezpečnostnej rady č. 1778 (2007) svedčí o tom, že situácia v regióne hraníc medzi Sudánom, Čadom a Stredoafrickou republikou predstavuje hrozbu pre medzinárodný mier a bezpečnosť.
Gesto Parlamentu smerom k rezolúcii zároveň svedčí o naliehavosti vyriešiť túto situáciu a zodpovednosti Európskej únie v súvislosti s poskytnutím ochrany. Drvivá väčšina poslancov Parlamentu súhlasí s generálnym tajomníkom Organizácie Spojených národov a s poskytnutím humanitárnej pomoci prostredníctvom MVO utečencom žijúcim v biede a v neustálom strachu. Všetci uvádzajú dôvody pre prítomnosť medzinárodných ozbrojených síl v tomto regióne. Žiadna krajina ani organizácia nemôže lepšie naplniť očakávania súvisiace s mandátom, ktorý bol udelený rezolúciou č. 1778 ako Európska únia. Jej PESD (Európska bezpečnostná a obranná politika) je určená práve pre takéto naliehavé prípady.
V tomto kontexte, pokiaľ ide o vyslanie ozbrojených síl EÚ do tohto regiónu, sa Rada a portugalské predsedníctvo môžu spoľahnúť na podporu Parlamentu. Európsky parlament však musí upozorniť na niektoré znepokojujúce aspekty týkajúce sa tejto misie. Po prvé, obávame sa, že neochota členských štátov poskytnúť silu s ohľadom na minimálny počet členov posádky ako aj minimálne vojenské vybavenie bude viesť k zníženiu účinnosti tejto misie. Radi by sme dodali, že čím menšie bude prispenie ostatných členských štátov, o to väčšia bude sila francúzskej zložky. Pripomínam však, že vnímanie tejto misie ako nestrannej je základom jej úspechu a Francúzsko v tomto regióne nie je považované za nestranného aktéra.
Po druhé, Parlament žiada, aby táto sila bola súčasne sprevádzaná diplomatickým útokom v tomto regióne s cieľom posunúť národný zmierovací proces medzi Čadom a Stredoafrickou republikou. Nestálosť je v tomto regióne zakorenená najmä u domorodého obyvateľstva, dokonca spojená s drámou v Dárfúre, a preto môže byť premožená len prostredníctvom vnútorného politického procesu. Ako sa uvádza v návrhu uznesenia Parlamentu, bez citlivého politického zmierovacieho procesu nemôže operácia Európskej únie, ktorá by mala trvať 12 mesiacov, priniesť mier do tohto regiónu.
Nakoniec, Parlament víta mandát, ktorý bude vykonávaný v súlade s kapitolou VII Charty Organizácie Spojených národov. Je dôležité, aby bol tento mandát správne interpretovaný a aby európske vojská boli aktívnejšie v poskytovaní ochrany civilistom v prípade nebezpečenstva, aby bola vytýčená oblasť pre medzinárodné organizácie, ktoré budú poskytovať humanitárnu pomoc a vytvorené podmienky pre ochranu misie Organizácie Spojených národov v Stredoafrickej republike a v Čade (MINURCAT). Doterajšia história, od Kigali po Srebrenicu, je plná tragických príkladov bezbranných civilistov, ktorí doplatili na prílišnú úzkostlivosť a váhavosť medzinárodných vojsk.
Vážená pani predsedajúca, vážený pán komisár, dámy a páni, táto diskusia a naše diskusie sú vysoko aktuálne a, samozrejme, Rada a portugalské predsedníctvo sledujú udalosti, ktoré sa dejú v Barme (Mjanmarsku).
Barma bola svedkom demonštrácií naposledy v roku 1988, t. j. pred skoro dvadsiatimi rokmi. Nepochybujem, že to, čo hovoria o situácii komentátori je pravda: a to, že krajina sa nachádza na križovatke, ktorú považujeme za kritickú.
Od začiatku sa táto situácia prejavovala ako vysoko nestabilná a my sme urobili, čo bolo v našich silách, aby sme zabránili, aby sa barmské orgány uchýlili k násiliu, dnešné udalosti však svedčia o tom, že vojenská organizácia v Rangúne je stále hluchá k apelom medzinárodného spoločenstva, presne tak, ako bola hluchá po mnoho rokov k opakovaným medzinárodným apelom.
V prípade dobrého zvládnutia, mohla byť situácia posledných dní považovaná za prvé kroky na ceste za politickou reformou a národného prehodnotenia krajiny. Dúfame, že politická organizácia krajiny si vypočuje jednoznačný odkaz zaslaný demonštrantmi, že jej politiky zlyhali.
Čo bolo na začiatku ad-hoc protestu proti nepomernému rastu cien pohonných hmôt prerástlo do rozsiahleho verejného protestu proti politikám diktátorskej vlády.
Európska únia obávajúc sa rastúceho napätia v krajine nestála bokom a nečinne sa neprizerala situácii. V auguste okamžite odsúdila uväznenie niekoľkých vedúcich predstaviteľov opozície, najmä z takzvanej skupiny 'Generácia 88', ktorá protestovala proti nárastu cien pohonných hmôt o 500 %. Žiadala prepustenie politických väzňov a a upozornila na potrebu začať otvorený zmierovací proces a politickú reformu. Len včera sme prostredníctvom Jednotného vyhlásenia OSN a EÚ prijatého v New Yorku 27 ministrami zahraničných vecí odoslali jasnú správu o solidarite a podpore obyvateľom Barmy.
Žiadame orgány, aby uznali právo mníchov, rehoľných sestier a občanov na pokojnú demonštráciu a taktiež zdôrazňujeme, že táto situácia predstavuje novú príležitosť pre vyriešenie problémov Barmy.
V ďalšom včerajšom vyhlásení, vysoký predstaviteľ Európskej únie, pán Solana, vyzval barmské orgány, aby pokračovali v zdržanlivosti a zdôraznil, že mier, stabilita a rozvoj môžu byť dosiahnuté len prostredníctvom politickej reformy, uznaním základných ľudských práv a slobôd, a spoluúčasťou na dianí.
O situácii sme diskutovali aj s niektorými našimi partnermi v bilaterálnych rozhovoroch na Valnom zhromaždení Organizácie Spojených národov v New Yorku. V našom pokračujúcom dialógu o Barme s partnermi v danom regióne, vrátane Číny, Indie a krajín ASEAN-u (Združenia národov juhovýchodnej Ázie) podporujeme myšlienku pravidelných rozhovorov s režimom s cieľom zdôrazniť nasledovné: po prvé, dlhodobá stabilita v Barme si vyžaduje citlivú premenu, najmä politickú, po druhé, otvorenie krajiny je kľúčové pre rozvoj Barmy a z celkového pohľadu je dôležité i pre susediace krajiny a medzinárodné spoločenstvo ako celok. Zároveň sme zaznamenali, že Singapur, ktorý v súčasnosti predsedá ASEAN-u, odpovedal vyhlásením na národnej úrovni, v ktorom vyjadruje nádej, že súčasné protesty budú riešené pokojne.
Ministri zahraničných vecí krajín EÚ diskutovali o situácii v Barme aj na Gymnichskej schôdzi začiatkom septembra, aj včera v New Yorku, kde sa všetci opätovne stretli. Okrem toho sa o tejto situácii diskutovalo aj v Bruseli v Politickom a bezpečnostnom výbore a detailne bola táto situácia prediskutovaná aj v rámci Pracovnej skupiny pre Áziu-Oceániu. Prehodnocujeme všetky možnosti pre ďalšiu činnosť Európskej únie, ale aj keď zároveň dúfame, že sa situácia nebude ďalej zhoršovať, musíme byť pripravení na všetky možnosti. Plánujeme i dodatočné diplomatické kroky a budeme v kontakte s Organizáciou Spojených národov, najmä s Ibrahimom Gambarim, zvláštnym vyslancom generálneho tajomníka, ktorý sa stretol s predsedníctvom a inštitúciami EÚ v júli, inými slovami, ešte pred letným prerušením. Zároveň sme v kontakte s našimi kolegami v Ženeve, kde boli včera urobené ostré vyhlásenia na pôde Rady pre ľudské práva.
Včera v noci, v nadväznosti na znepokojujúce správy z Rangúnu, sme cítili povinnosť požiadať barmské orgány, aby nekonali násilne v súvislosti s demonštráciami. S cieľom zabezpečiť zrozumiteľnosť správy, sme veľmi zreteľne pripomenuli možnosť zvýšenia už existujúcich sankcií. Nakoniec, Coreper (Výbor stálych zástupcov) bude zajtra detailne diskutovať o situácii v Barme.
člen Komisie. - (FR) Vážená pani predsedajúca, dámy a páni, Komisia sa rovnako ako ostatné európske inštitúcie zaujíma o situáciu v Barme. Veľmi pozorne sledujeme najmä udalosti z posledných týždňov, dokonca hodín, a to pokojný priebeh protestu budhistických mníchov.
Ako viete, pán Reding nám poskytol 6. septembra analýzu Komisie o celkovej situácii: opakované násilie, ktoré je v rozpore s ľudskými právami, politické utláčanie a celkové zhoršenie hospodárskych podmienok. Mal by som ešte doplniť porušovanie medzinárodného humanitárneho práva vládou Barmy/Mjanmarska voči civilistom a väzňom a taktiež porušenie niekoľkých obmedzení stanovených Medzinárodným výborom Červeného kríža (ICRC). V posledných týždňoch žal režim trpké ovocie prudkej spoločenskej a politickej situácie, ktorá viac-menej sama prispela k svojej existencii.
Čo by malo byť urobené vo svetle týchto udalostí? Máme právo si myslieť, že táto situácia má nádych déja vu, keďže ide o zopakovanie situácie z roku 1988, alebo že ide o historicky rozhodujúci okamih. V akomkoľvek prípade, udalosti v Barme/Mjanmarsku sú nepredvídateľné. Skutočnosť, že masívne protestné hnutie-- so 100 000 ľuďmi v uliciach Rangúnu počas minulého pondelka - nemá politický program alebo iné požiadavky, očividne prispieva k neistej situácii.
Jednoducho nemôžeme zbaviť režim zodpovednosti za kontrolu udalostí, akou sú demonštrácie. Nepochybne zastrašovanie, zatýkanie a kladenie prekážok, ktorého sme svedkami svedčí o skutočnosti, že ide o tú ťažšiu cestu. Zatýkanie z dnešného rána, surový spôsob akým orgány zasiahli a skutočnosť, že obete sa snažili len o podporu našich záujmov. S ohľadom na tieto okolnosti je naším hlavným cieľom predísť akémukoľvek násiliu zo strany vlády a vyzvať najvyššie orgány na zamedzenie týchto praktík. Bezpečnosť a prosperita Aung San Suu Kyi je naším hlavným cieľom.
Aj keď samotné protesty sú do značnej miery taktiež príležitosťou. Režimu alebo aspoň jeho členom, ktorí sú schopní postrehnúť túto skutočnosť, ukazujú, že slabé politické a hospodárske riadenie znamená, že ľudia sa neboja vyjsť do ulíc a vyjadriť svoj hnev, ktorý pramení zo zúfalstva, ktoré trvá príliš dlho.
Druhou dôležitou záležitosťou pre Komisiu je snaha medzinárodného spoločenstva presvedčiť vládu, aby urobila gesto smerom k obnoveniu dôvery a tak prispela k vytvoreniu podmienok na zmier. Režim musí vypočuť svojich ľudí a naplniť ich túžby po otvorenosti a demokracii. Akékoľvek riešenie súčasnej situácie musí, samozrejme, zahŕňať proces spoluúčasti a transparentnosti, ktorý umožní všetkým zainteresovaným stranám v súvislosti s národným zmierovacím procesom v Barme/Mjanmarsku prispieť k priaznivej budúcej politickej a hospodárskej situácii v krajine. Toto je posolstvo, ktoré moja kolegyňa Benita Ferrero-Waldnerová vyslala našim partnerským krajinám na schôdzach, ktoré sa uskutočnili súbežne s valným zhromaždením Organizácie Spojených národov.
Je taktiež nevyhnutné, aby si štáty susediace s Barmou/Mjanmarskom uvedomili svoju zodpovednosť. Som presvedčený, že Čína si je vedomá skutočnosti, že kým neuplatní svoj rozhodujúci vplyv, jej dlhodobé záujmy nebudú uskutočniteľné s ohľadom na napätú situáciu. Musíme však presvedčiť aj Indiu, Japonsko a Južnú Kóreu, krajiny, ktoré významne prispeli k hospodárskym potrebám barmského režimu, aby urobili viac pre vyriešenie súčasnej krízy. Členské štáty ASEAN-u by mali vyjadriť svoje názory s väčším dôrazom. Akékoľvek zhoršenie situácie v Barme/Mjanmarsku môže mať hrozné následky pre celý región.
Nakoniec, Komisia víta zvláštnu úlohu, ktorú zohráva Organizácia Spojených národov, a najmä služby zvláštneho vyslanca Ibrahima Gambariho, ktorého najbližšia návšteva Rangúnu bude veľmi dôležitá. Ak si orgány Barmy/Mjanmarska opätovne zvolia cestu útlaku, budú viesť krajinu k ešte väčšej medzinárodnej izolácii, ktorá bude zároveň ľuďom spôsobovať neznesiteľné utrpenie. Ak sa, na druhej strane, orgány rozhodnú pre otvorený a demokratický dialóg, budú musieť objasniť ďalšie smerovanie krajiny, zaviazať sa k vytvoreniu podmienok pre slobodné voľby a zároveň stanoviť aj ich dátum a začať úprimný dialóg s partnermi. Za takýchto okolností orgány Barmy/Mjanmarska budú môcť počítať s podporou Európskej únie a ďalších partnerských národov.
v mene skupiny PPE-DE. - Vážená pani predsedajúca, Európska únia sa vychvaľuje svojim záujmom o ľudské práva a teraz nie je schopná účinne zasiahnuť proti režimu tyranie na svetovej úrovni, ktorý naďalej každý rok utláča a zneužíva ľudí. Ide o prístup, podľa ktorého stačí iba vyhlásenie a spoločné stanovisko. Úradujúci predseda Rady v predchádzajúcej diskusii povedal, že by sme mali konať podľa našich slov. Súhlasím s ním.
Počas mojej pôsobnosti v tomto Parlamente som bojoval proti dvom ohavným režimom: mugabeovskému v Zimbabwe a vojenskej junte v Barme. Oba boli predmetom záujmu EÚ, ale nič sa neudialo. Mali by sme sa hanbiť.
Dnes sa zameriavame na Barmu, kde minulý týždeň viedol Spolok všetkých barmských budhistických mníchov masívne protesty v uliciach Rangúnu a v mnohých ďalších častiach Barmy. Všetci sme šokovaní tým, že sa zúfalá situácia premenila na tragédiu. Výsledkom tvrdých zákrokov bezpečnostných síl sú fotografie zranených mníchov, zadymených pagod a ubitých civilistov, ktoré obleteli svet. Najmenej piati ľudia zomreli a stovky ich bolo zranených. Asi pred týždňom sme varovali prostredníctvom rádiovej stanice Demokratický hlas Barmy, že vláda súhlasila s použitím strelných zbraní a schválila násilné ukončenie pokojných demonštrácií.
Je najvyšší čas, aby sme prestali zalamovať rukami a začali naozaj konať. Nemám žiadne ilúzie. Tak ako v prípade Zimbabwe, kľúčom k premene Barmy sú jej susedia, konkrétne Čína. Čína je najväčším barmským investorom, obchodným partnerom a dodávateľom zbraní. Dnes je v Parlamente prítomná parlamentná delegácia Číny na vysokej úrovni, na čele s pánom Wang Yingfan, ktorý je vplyvným členom Národného ľudového kongresu. Naliehavo som ho dnes ráno žiadal, aby Čína začala konať proti barmskému režimu. Zopakoval mi však záväzok Číny nezasahovať do vnútroštátnych politík iných krajín, ale, zároveň ma ubezpečil, že Čína i naďalej zotrvá vo svojej tichej, ale podstatnej pozícii a bude sa zasadzovať za priaznivejší prístup zo strany barmského režimu. Budeme svedkami toho, aký účinok to bude mať.
Včera, predsedníctvo Európskej únie oznámilo, že uvalí tvrdé sankcie v prípade násilného konania zo strany barmskej vlády. Násilie pokračovalo a preto musia byť teraz uplatnené tvrdé sankcie, ak chce EÚ pôsobiť dôveryhodne voči svetu. Musí byť jasné, že tentokrát dodržíme slovo a pristúpime k uplatneniu sankcií. Nehanebná epizóda z mája, keď sa barmský minister zahraničných vecí zúčastnil na samite ASEM-u v Nemecku a porušil zákaz EÚ vycestovať, sa už nesmie opakovať
Nemôžeme ignorovať skutočnosť, s ohľadom na sankcie, že TOTAL Oil je jedným z posledných zahraničných investorov pôsobiacich v Barme. TOTAL priamo podporuje vojenskú juntu a každoročne poskytuje stovky milióny dolárov režimu, aby mohol udržať jedno z najväčších vojsk na svete.
Krízu v Barme sme prediskutovávali príliš dlho a teraz je jej riešenie na našich pleciach. Zapamätajme si však, že muži, ktorí sa podieľali na masakre protestujúcich, ktorý sa udial v Barme pred 20 rokmi, sú teraz na vedúcich pozíciách. Je škoda, že Rada ani Komisia roky nepočúvali Parlament, ktorý upozorňoval na tieto skutočnosti.
Dnes, ešte raz, rokujeme o uznesení, ktoré je krátke a veľmi jasné. Od barmských orgánov žiadame: okamžité prepustenie Aung San Suu Kyi, nezasahovanie do protestov a aby bol zvolaný Národný konvent, ktorého súčasťou by bola aj Národná liga pre demokraciu. Od Bezpečnostnej rady OSN žiadame: zasadnutie s cieľom prehodnotiť situáciu v Barme a následne vyslanie zvláštneho vyslanca do tejto krajiny. Od Rady a Komisie žiadame: dialóg s OSN a ASEAN-om a zosúladenie opatrení proti barmskému režimu, ktorých súčasťou by boli aj hospodárske sankcie, v prípade ak sa režim násilne postaví proti našim požiadavkám, alebo ich vôbec nebude rešpektovať.
v mene skupiny PSE. - (DE) Vážená pani predsedajúca, dámy a páni, Európa ako aj celý svet sledujú situáciu v Barme. Dnes, bola po prvýkrát preliata krv a ako už povedal môj kolega zo Spojeného kráľovstva, už si nemôžeme zakrývať oči; toto je úplne nová situácia.
Otázka č. 1 je neprípustná (Príloha II, časť A, ods. 2 rokovacieho poriadku).
Projekt Galileo je veľmi dôležitý projekt Európskej únie, pretože jeho výsledky sú výsledkami vesmírneho výskumu a spolupráce členských štátov a zároveň môžu byť využité v mnohých oblastiach, vrátane dopravy.
Mŕtvym bodom je však financovanie tohto projektu, rada by som sa preto opýtala Rady Európskej únie aké sú opatrenia, ktoré má v úmysle uplatniť, aby vyriešila túto situáciu a akú formu spolupráce s tretími krajinami, akou je napríklad aj India, chce v rámci tohto projektu začať?
Ako vážený poslanec vie, počas zasadnutia, ktoré sa konalo 6 až 8. júna 2007, Rada do hĺbky preskúmala situáciu, pokiaľ ide o projekt Galileo a prijala uznesenie. V tomto uznesení Rada vyzýva Komisiu, aby predložila návrhy týkajúce sa rôznych aspektov projektu Galileo. Komisia odvtedy prijala tieto návrhy (19. novembra) a my teraz dúfame, že zodpovedné orgány Rady ich preskúmajú a ešte do konca tohto roka rozhodnú o začatí projektu Galileo, vrátane verejného financovania a spoluúčasti verejnosti na tomto projekte.
Pokiaľ ide o spoluprácu s tretími krajinami, je v záujme Rady spolupracovať s krajinami, ktoré nepatria do Európskej únie. Od roku 2001, ako viete, v súvislosti s projektom Galileo bolo podpísaných niekoľko dohôd o spolupráci s krajinami, ktoré nepatria do EÚ, a to s Čínou, Izraelom a Ukrajinou. Tieto krajiny sa podieľajú na programe Galileo formulovaním systému, výskumom a spoluprácou priemyslu.
V prípade Indie bola dohoda o vzájomnej spolupráci medzi Komisiou a Indiou podpísaná v Naî Dillî 7. septembra 2005. Komisia sa však rozhodla pokračovať v rokovaniach s indickými orgánmi s cieľom zosúladiť túto dohodu so štandardnými dohodami o spolupráci na úrovni ES s ohľadom na posledné pokroky v tomto projekte. Z hľadiska uplatniteľných pravidiel, Rada musí pred prijatím rozhodnutia počkať na návrh Komisie.
S cieľom lepšieho vymedzenia pozície tretích krajín, Rada prijala 22. marca tohto roku rozhodnutie, ktorým oprávňuje Komisiu k vyjednávaniu s tretími krajinami, pokiaľ ide o podpísanie dohôd o ich spolupráci s Európskym dozorným orgánom Globálneho navigačného satelitného systému (GSA).
Hlavným cieľom tohto rozhodnutia je s ohľadom na krajiny, ktoré nepatria do Európskej únie, poskytnutie informácií o spolupráci v rámci GSA.
(RO) Vážený pán predsedajúci, rada by som poďakovala pánovi ministrovi za poskytnuté informácie. Rada by som sa však vrátili k prvej časti mojej otázky, a to financovaniu projektu GALILEO. Rada by som požiadala ministra, aby nám povedal viac o spôsobe financovania projektu a o spôsobe, akým bol návrh Komisie preskúmaný a ako bude súčasné rozhodnutie Rady vyzerať v budúcnosti.
(PT) Neviem predvídať, aké bude rozhodnutie Rady o probléme, o ktorom sa rokuje, najmä v otázkach financovania. Ten spolu s ďalšími problémami, ktoré sa objavili v návrhoch, ktoré nedávno predložila Komisia, musí byť, samozrejme, prediskutovaný Radou. Môžem však vážených poslancov ubezpečiť o dvoch veciach: prvá, že predsedníctvo rozumie, že projekt Galileo je strategickým projektom Európskej únie a preto bude k nemu pristupovať s ohľadom na túto skutočnosť, inými slovami ako k projektu so strategickým významom pre Európsku úniu, druhá, že predsedníctvo urobí všetko, čo bude v jeho silách, aby dospelo k záveru v súvislosti so všetkými aspektmi projektu Galileo ešte počas portugalského predsedníctva.
- (ES) Vážený pán predsedajúci, vážený pán úradujúci predseda Rady, súhlasím s tým, že projekt Galileo je prioritným projektom pre EÚ, ale poľnohospodári sú znepokojení, keďže Komisia prišla s návrhom využiť prebytok financií zo SPP na financovanie projektu Galileo. Od roku 2007 síce vytvorili prebytok, ale obávajú sa o svoju budúcnosť.
Moja otázka pre Radu je: súhlasia vlády, všetkých 27 štátov EÚ, s týmto prioritným projektom a s tým, aby naň boli použité finančné prostriedky z mimoriadnych príspevkov alebo ktoré sa zvýšia každý rok z rozpočtu Spoločenstva?
- (SK) Ďakujem Vám, pán predsedajúci. Myslím, že som túto otázku zodpovedal v predchádzajúcej odpovedi. Financovanie projektu sa stále prejednáva. Rada musí prejednať tento problém, keďže ešte nedospela k žiadnemu záveru. Samozrejme sa očakáva, že názory členských štátov sa budú líšiť, pokiaľ ide o tento problém. Domnievam sa však, že pokiaľ ide o dôležitosť projektu, ide o jednohlasný súhlas.
Aký je názor Rady na súčasnú situáciu, pokiaľ ide o reformy, a to ústavnú reformu a prispôsobenie Daytonskej dohody, v Bosne a Hercegovine a aké sú plánované kroky na zabezpečenie ďalšieho obnovenia a začlenenia tejto krajiny?
Dámy a páni, Európska únia zhodnotí súčasný proces reforiem v Bosne a Hercegovine vo výročnej správe, ktorá je naplánovaná, ako zvyčajne, na november.
Rada pri mnohých príležitostiach zopakovala, aké sú dôležité štyri základné podmienky pre úspešné uplatňovanie Dohody o stabilizácii a pridružení s ohľadom na závery Rady z 12. decembra 2005, najmä pokiaľ ide o uplatnenie reformy polície. Ako viete, politická situácia je v posledných mesiacoch napätá vďaka radikalizácii pozícií, ktoré boli udané hlavnými bosnianskými vedúcimi politickými predstaviteľmi. V súčasnosti sa zdá byť dosiahnutie konsenzu v súvislosti s reformami veľmi ťažké, najmä pokiaľ ide o reštrukturalizáciu polície.
Vysoký predstaviteľ, pán Solana, sa 10. septembra stretol s Miroslavom Lajčákom, osobitným vyslancom EÚ pre Bosnu a Hercegovinu. Počas tohto stretnutia, ktoré sa konalo v Bruseli, vysoký predstaviteľ, pán Solana vyjadril, plnú podporu práci osobitného splnomocnenca EÚ a jeho snahe dospieť ku kompromisu v rokovaniach s vedúcimi politickými predstaviteľmi Bosny a Hercegoviny o reforme polície.
Generálny tajomník a vysoký predstaviteľ pán Solana naliehal na vedúcich predstaviteľov Bosny, aby sa zapojili do poslednej iniciatívy mimoriadneho vyslanca, ktorej cieľom je odstrániť poslednú prekážku, ktorá bráni Bosne a Hercegovine uzavrieť Dohodu o stabilizácii a pridružení k Európskej únii. Taktiež žiadal orgány tejto krajiny, aby konali v súlade so záujmami občanov Bosny a Hercegoviny.
Rada taktiež podporila snahy Bosny a Hercegoviny v súvislosti s ústavnou reformou, ktorej cieľom je vytvoriť funkčné štátne štruktúry, ktoré budú schopné vyhovieť európskym štandardom. Ďalšie úsilie je potrebné na zlepšenie výkonnosti výkonných a legislatívnych orgánov a taktiež musíme posilniť možnosti riadenia a koordinácie medzi štátom a jeho orgánmi.
Pokiaľ ide o nástroj predvstupovej pomoci, Európska únia vytvorila rezervu 1 milión EUR určenú pre ústavnú reformu Bosny a Hercegoviny. Ako budete informovaní, Rada 7. februára 2007 prijala jednotnú akciu, ktorou sa mení a dopĺňa a predlžuje mandát osobitného vyslanca EÚ v Bosne a Hercegovine. Osobitný vyslanec EÚ bude tento mandát vykonávať s cieľom ponúkať politické usmernenia a poradenstvo v súvislosti s ústavnou reformou.
(DE) Bosna a Hercegovina má budúcnosť iba ak bude transformovaná na federáciu všetkých troch národov na princípe rovnocennosti týchto národov a ktorej súčasťou budú nielen občania Hercegoviny ale aj bosnianski Chorváti. Moja otázka je špecifická: čo môžeme urobiť v prípade ak entita akou je Srbská republika bráni reforme polície a utečenci sa vracajú v rámci štátu a EÚ môže vyvíjať len vonkajší nátlak na štát ako celok? Je možné vyvíjať nátlak aj na jednotlivé osoby, alebo len na štát? Ak áno, je to veľmi náročné.
(PT) Vážený pán predsedajúci, vážení poslanci, v mene Európskej únie môžem povedať, že urobíme, čo bude v našich silách s využitím všetkých diplomatických nástrojov a taktiež prostredníctvom osobitného zástupcu, aby sme sa pohli z mŕtveho bodu, na ktorom sa teraz nachádzame a odstránili všetky prekážky, ktoré bránia úspešnosti ústavných reforiem, a najmä reforme polície. Je to náš záväzok.
Rada, samozrejme, bude venovať pozornosť návrhom osobitného zástupcu, ktorý bude informovať o aktuálnej situácii. Ako si vážený pán poslanec vie predstaviť, Rada sa obáva zložitosti danej situácie a najmä naliehavej potreby posunúť sa z mŕtveho bodu, na ktorom sa momentálne nachádzame.
(DE) Ako minister zahraničných vecí vie, potenciál členstva v EÚ je vplyvnou hnacou silou pre politickú a hospodársku reformu vo všetkých krajinách Balkánu. Veľmi intenzívne rokovania sa vedú s Chorvátskom. Môže nám Rada poskytnúť informácie o súčasnej situácii rokovaní s Chorvátskom, a predovšetkým, informovať nás o tom ako sú uplatňované dohody o pridružení s ostatnými krajinami?
V mene Výboru pre vnútorný trh a ochranu spotrebiteľa nasleduje správa pána Lasse Lehtinenao povinnostiach poskytovateľov cezhraničných služieb.
spravodajca. - (FI) Vážený pán predsedajúci, najskôr by som sa rád poďakoval tieňovým spravodajcom za ich podporu a výbornú spoluprácu: dnes prítomnej pani Wallisovej, a zvlášť pánovi Hatzidakisovi. S ohľadom na jeho kvalifikáciu, bol okamžite pozvaný stať sa členom kabinetu mojej krajiny. Som vďačný a zároveň rád, že sú tu dnes s nami aj pán Harbour a pani Kauppi.
Ako vieme, vnútorný trh je založený na štyroch slobodách, pričom s povinnosťou cezhraničných služieb sa nenakladá tak ako by sa malo. Pred rokom bola v tomto Parlamente odsúhlasená smernica o službách, ktorá prispeje k zlepšeniu situácie a od členských štátov si vyžiada uplatnenie tejto smernice v horizonte dvoch rokov, obávam sa však, že to nebude postačujúce.
Služby, samozrejme, nemôžu byť vo všetkých aspektoch porovnávané s produktmi, ale jedného dňa budú oveľa dôležitejšie ako sú dnes. Najmä vysoko kvalitné a cezhraničné služby sú budúcnosťou Európy. Problémom je, že acquis communautaire neochráni spotrebiteľov, ktorí platia za služby, ani spotrebiteľov, ktorí platia za tovar. Dôvera európskeho spotrebiteľa v poskytovanie cezhraničných služieb je nízka, keďže štandard poskytovaných služieb a úroveň ochrany je v členských štátoch rôzna.
Únia síce v niektorých oblastiach uplatňuje právo Spoločenstva, ale nemá spoločné pravidlá pre služby. Spotrebitelia, rovnako ako poskytovatelia služieb, sa v prípade sporu nevedia dohodnúť podľa právneho systému ktorého členského štátu budú postupovať. Aj preto sa spotrebitelia obávajú využiť služby zahraničných poskytovateľov.
Podľa môjho názoru, by mala mať Únia stanovené spoločné pravidlá a povinnosti záväzné pre všetkých poskytovateľov služieb. Bolo by to výhodné nielen pre spotrebiteľov, ale aj pre samotných poskytovateľov služieb. V súvislosti s povinnosťami poskytovateľov služieb by Komisia nemala rozlišovať súkromné a verejné služby. Obe, súkromné aj verejné služby, by mali byť v súlade so smernicami o ochrane spotrebiteľov.
V roku 1990 Komisia vypracovala návrh o povinnostiach poskytovateľov cezhraničných služieb. S ohľadom na politickú nevôľu ho však Komisia musela vypustiť. Teraz tu však politická vôľa opäť je. V prípade prijatia tejto správy by mala Komisia do 12 mesiacov predložiť pracovný program, ktorý by prehodnotil potrebu horizontálneho nástroja.
Potrebujeme sa dohodnúť na základných všeobecne platných pravidlách, ktoré sprostredkujú spotrebiteľovi, v prípade jeho alebo jej záujmu, informácie o cene, obchodných podmienkach a ďalších možnostiach v prípade nedostatočných alebo oneskorene dodaných služieb.
Komisia by taktiež mala zohľadniť dopad svojich krokov na malé a stredné podniky. Všetky tieto záležitosti neboli súčasťou Zelenej knihy o ochrane spotrebiteľa, ale sú súčasťou tejto správy.
členka Komisie. - Vážený pán predsedajúci, som rada, že môžem dnes večer zastupovať Komisiu v diskusii o dôvere spotrebiteľa v jednotný trh. Rada by som zablahoželala spravodajcovi, pánovi Lehtinenovi a tieňovým spravodajcom Výboru pre vnútorný trh a ochranu spotrebiteľa k ich ambicióznej práci pri návrhu tejto správy.
Na začiatok by som rada zdôraznila, že Komisia súhlasí so správou, že je nevyhnutné zvýšiť dôveru spotrebiteľa v jednotný trh, najmä však v jednotný trh služieb, ktorý si zaslúži našu pozornosť. Jednou z hlavných priorít Komisie je priblížiť výhody jednotného trhu európskym spotrebiteľom a preto som vďačná Parlamentu za toto jeho úsilie.
Komisia už podnikla niekoľko krokov s cieľom oživiť dôveru spotrebiteľa v jednotný trh. Rada by som spomenula aspoň dva: Európska legislatíva o ochrane spotrebiteľa a smernica o službách.
V súčasnosti spotrebiteľské acquis vydalo niekoľko povinnosti pre poskytovateľov cezhraničných služieb. Napríklad, riadi povinnosti poskytovať informácie ako pre obchodníkov, ktorí poskytujú služby na diaľku, tak i pre obchodníkov, ktorí poskytujú služby pri dverách spotrebiteľa. Taktiež chráni spotrebiteľa pred nevýhodnými obchodnými podmienkami pri poskytovaní služieb. A s prebiehajúcim prehľadom tohto acquis, Komisia bude, v prípade potreby určenia povinností pre poskytovateľov cezhraničných služieb a práv spotrebiteľov, pracovať na rozvoji týchto oblastí.
Druhá, smernica o službách: ako dobre viete, prednedávnom ste o nej hovorili. Zlepšuje pozíciu spotrebiteľov v rámci vnútorného trhu služieb. A zabezpečuje lepšiu informovanosť spotrebiteľov zo strany obchodníkov, lepšiu asistenciu zo strany verejných orgánov a stanovuje niekoľko jasných a podstatných povinností pre poskytovateľov služieb.
Komisia je samozrejme naklonená tomu, aby smernica o službách bola uplatnená vo všetkých členských štátoch a veríme, že tieto dve iniciatívy sú ďalekosiahle, pretože v prípade uplatnenia smernice o službách a výsledkoch zo spotrebiteľského acquis, od nich môžeme očakávať skutočnú zmenu v jednotnom trhu služieb.
Tiež však musím povedať, že Komisia nesúhlasí s názorom pána Lehtinena, prezentovaným v správe, o potrebe samostatného horizontálneho nástroja určeného na pokrytie povinností poskytovateľov cezhraničných služieb, z jednoduchého dôvodu, a to, že veríme, že najskôr by sme mali dokončiť prebiehajúce iniciatívy predtým ako prejdeme, v prípade potreby, k samostatnému horizontálnemu nástroju. Preto by som sa rada poďakovala za vaše odovzdanie, ktoré nám pomohlo uplatniť tieto dva nástroje a taktiež za pomoc pri približovaní výhod jednotného trhu služieb k občanom Európy. Viem, že moji kolegovia, pani komisárka Kuneva a pán komisár McCreevy sa tešia na diskusiu s vami, na prácu s vami, na založenie tohto jednotného trhu spolu s Parlamentom, ktorý je skutočným zástupcom občanov Európy.
Ďakujem vám za spoluprácu, ďakujem za otvorenosť a som si istá, že moji dvaja kolegovia - ako aj celá Komisia - budú pokračovať v spolupráci s Parlamentom.
Ďakujem, pani komisárka. Rád by som Vám však pripomenul, že všetky pripomienky by mali byť adresované cez predsedajúceho. Je neskorá noc a je nás tu len zopár, ale je tu maličkosť protokolu. Som si však istý, že pán Lehtinen si zaznamenal vaše pripomienky.
spravodajkyňa Výboru pre právne veci požiadaného o stanovisko. - Vážený pán predsedajúci, rada by som zablahoželala spravodajcovi, ktorý podľa všetkého stráca hlas rovnako ako ja. Vyzerá to tak, že väčšinu kolegov v Štrasburgu tento týždeň trápi bolesť hrdla.
Zastupujem Výbor pre právne veci požiadaný o stanovisko ako spravodajkyňa. V prvom rade chcem povedať, že úplne súhlasíme s posudkom Výboru pre vnútorný trh a ochranu spotrebiteľa o význame sektora služieb pre rozvoj Európskej únie. Pre Európsku úniu a jej ciele v oblasti konkurencieschopnosti by bolo samovraždou, keby sme službám nevytvorili podmienky na rozkvet a neumožnili, aby sa vnútorný trh stal v tomto ohľade úplný. Skutočne si myslím, že z 11,7 miliónov pracovných miest, ktoré boli v Európskej únii vytvorené za posledných osem rokov, takmer 100 % čistého nárastu počtu nových pracovných miest v Európe pripadá na sektor služieb, a každodenné štatistiky to potvrdzujú. Ale musím zostať, ako povieme po fínsky, fakkijuristi - "suchou právničkou" - a predniesť v tejto rozprave stanovisko Výboru pre právne veci.
V prvom rade, naozaj zdieľame stanovisko Komisie, že v súčasnosti je azda príliš skoro na nový ďalekosiahly horizontálny nástroj, ktorý by riešil otázku zodpovednosti. Už teraz máme niekoľko nedoriešených legislatívnych iniciatív, všetky zamerané na zabezpečenie právnej istoty, napríklad nariadenia Rím I, Rím II, či zelenú knihu o revízii spotrebiteľského acquis.
Rada by som tiež podotkla, že pri určovaní, či sa uplatnia právne predpisy krajiny pôvodu alebo krajiny spotrebiteľa, je rozhodujúcim článok 5 návrhu nariadenia o zmluvných záväzkoch (Rím I). To je obzvlášť dôležité pre menšie členské štáty, u ktorých v prípade nesprávneho doriešenia článku 5 hrozí, že sa tu nové služby vytvárať nebudú.
Je nám tiež ľúto, že v súčasnosti existuje taká zmes legislatívnych nástrojov. Niekedy nie je dostatočne jasné, ktorý právny režim sa má uplatňovať v prípade jednotlivých aspektov činností sektora služieb - či sa majú riadiť občianskym právom hostiteľskej alebo domovskej krajiny, či regulačným právom hostiteľskej alebo domovskej krajiny. Je tiež potrebné, aby nám Európsky súdny dvor poskytol judikatúru týkajúcu sa týchto záležitostí.
Rada by som tiež zdôraznila, že cezhraničné služby sa poskytujú mnohorakými spôsobmi. V niektorých prípadoch ide o predaj online, inokedy sa za službami cestuje do zahraničia a v ďalších prípadoch poskytovateľ služby navštívi domovskú krajinu spotrebiteľa.
Myslím si, že vnútorný trh so službami, právny rámec, ktorý je založený na princípe krajiny pôvodu, závisí od toho, či sú dôležité opatrenia z právneho a praktického hľadiska jasné, a azda je príliš skoro, aby sme niečo robili. Ako pán komisár správne podotkol, teraz je čas na realizáciu všetkého dobrého, čo sa nám za posledné roky podarilo urobiť.
Ak kolegovia chcú niečo zaradiť do záznamu, môžu tak urobiť písomne kedykoľvek v priebehu hlasovania.
v mene skupiny PPE-DE. - Vážený pán predsedajúci, budem hovoriť v mene môjho priateľa a bývalého kolegu pána Konstantina Hatzidakisa, ktorý, ako hovorí pán Lehtinen, bol rýchle povýšený na pozíciu ministra dopravy gréckej vlády. Chcel by som mu vzdať hold za úsilie, ktoré vyvinul vo Výbore pre vnútorný trh a ochranu spotrebiteľa. Ja v podstate len pokračujem tam, kde on skončil, pričom mi zanechal takmer dokončené dielo.
Chcem poďakovať pánovi Lehtinenovi, pretože, doteraz to nikto nespomenul, toto je, myslím, jeho prvá správa ako spravodajcu. Niektorí z vás vedia, že je zaslúžene uznávaným spisovateľom, ale toto podľa mňa asi nie je jeho najlepšie dielo. Myslím, že sa pre to neurazí. Mám jeden výtlačok jeho knihy Krv, pot a medvede, ktorý mi dal prečítať, a mám pocit, že trochu krvi a potu vložil aj do svojej správy. Je to dôležitá správa, ale musím povedať, pokiaľ ide o nás, v zásade súhlasíme s názorom pani Kauppiovej a pani komisárky Redingovej.
Ďalším bodom rokovania je správa pani Marie-Hélène Descampsovej o i2010: elektronických knižniciach, ktorú predkladá v mene Výboru pre kultúru a vzdelávanie.
Opäť viac než polovicu rečníkov v tejto rozprave tvoria ženy, prvou z nich je spravodajkyňa Marie-Hélène Descampsová.
spravodajkyňa. - (FR) Vážený pán predsedajúci, pani komisárka, dámy a páni, s myšlienkou európskej elektronickej knižnice prišlo šesť hláv štátov a predsedov vlád členských krajín Európskej únie, ktorých úmyslom bolo umožniť prístup k európskemu kultúrnemu dedičstvu všetkým a zachovať ho pre budúce generácie. Tento spoločný európsky projekt posilní výraz pravej európskej identity a prispeje k šíreniu našej kultúrnej a jazykovej rozmanitosti do celého sveta. V tomto projekte, ktorý je v Európe prvým svojho druhu, ide minulosť ruka v ruke s prítomnosťou a kultúra sa prelína s elektronickou dimenziou. Je to tá najlepšia reakcia na rôzne problémy, ktoré dnes trápia našich spoluobčanov; prichádza v podobe nových informácií a komunikačných technológií.
Internet, tretie najobľúbenejšie médium mladých Európanov, je v skutočnosti jedným z hlavných prostriedkov prístupu k informáciám a poznatkom.
Hoci sa nám podarilo dosiahnuť istý pokrok, digitalizácia našich kultúrnych zdrojov a ich sprístupňovanie online sú aj naďalej len veľmi čiastkové a závisia od rôznych mechanizmov, ktoré boli členskými štátmi zavedené. Ak budú tieto kroky účinné a budú mať dopad na najväčší možný počet ľudí, bude potrebné dobre skoordinovať iniciatívy zamerané na propagáciu a šírenie nášho kultúrneho dedičstva. Taký je zamýšľaný cieľ európskej elektronickej knižnice, ktorú Komisia podporuje prostredníctvom svojej iniciatívy "i2010 elektronické knižnice".
Prvá časť tejto iniciatívy, teda oznámenie z 30. septembra 2005, sa opierala o tri základné aspekty: digitalizáciu, dostupnosť online a uchovávanie obsahu v elektronickej podobe. Komisia si stanovila úlohu zanalyzovať hlavné technické, právne, organizačné a finančné výzvy, ktoré by projekt takéhoto formátu mohol predstavovať. Zároveň bola otvorená verejná online diskusia a zostavená skupina odborníkov na vysokej úrovni. Na základe týchto rôznorodých prvkov Komisia 24. augusta 2006 prijala odporúčanie o digitalizácii, dostupnosti online a uchovávaní digitálnych záznamov, v ktorom členské štáty vyzýva, aby urýchlili tempo digitalizácie a koordinovali svoje úsilie s cieľom dosiahnuť naozajstnú synergiu. 13. novembra 2006 Rada tieto odporúčania jednomyseľne prijala. Na rade je teraz Európsky parlament, od ktorého sa očakáva, že vyšle silný signál, aby sa tento výnimočný projekt mohol zrealizovať.
Charakter tohto projektu si vyžaduje podnikať postupné kroky. Keďže pracujeme najprv na ideovom a odbornom triedení všetkých kategórií kultúrneho materiálu, spočiatku sa musíme sústrediť na potenciál, ktorý predstavuje materiál nechránený autorskými právami nachádzajúci sa v knižniciach, a urobiť tak cez jediný priamy a viacjazyčný prístupový bod. Naše knižnice majú tú výhodu, že už sú na európskej úrovni koordinované cez TEL - európsku knižnicu, ktorú v roku 2005 vytvorili knižnice jednotlivých členských štátov a ktorá obsahuje veľké množstvo elektronických diel sprístupnených na verejnej doméne, a teda okamžite použiteľných.
V ďalšom štádiu, s cieľom propagovať úspech tohto nástroja, musí knižnica okrem dokumentov, ktoré sa nachádzajú na verejnej doméne, sprístupniť aj súčasnejšie diela. K akémukoľvek rozhodnutiu v tejto oblasti je nevyhnutne potrebné dospieť v konzultácii so všetkými zúčastnenými stranami. V záujme zachovania a ochrany tvorivosti v Európe je ochrana autorských práv a práv súvisiacich s autorským právom bezpochyby kľúčová. Ak má tento projekt dosiahnuť úspech, ktorý sa od neho očakáva, bude musieť stavať na premyslenom hospodárskom modeli. Správa preto so súhlasom držiteľov autorských práv navrhuje, aby si užívatelia európskej elektronickej knižnice mohli na internete vyhľadávať akékoľvek elektronické dokumenty bez ohľadu na ich štatút a zdarma si prezerať úplné diela na verejnej doméne, pričom u diel chránených autorským právom by boli prístupné len krátke úryvky. Užívatelia, ktorí si budú chcieť navyše prezrieť určité dielo alebo sa dostať k úplnému textu nejakého chráneného dokumentu, budú presmerovaní na súkromné stránky, ktoré sa špecializujú na bezpečné šírenie elektronických informácií, kde sa im za rozumný poplatok držiteľom autorských práv otvorí celý rad možností.
Okrem toho, ak má takáto knižnica poskytovať prístup k spoľahlivému obsahu, ktorý je určený pre všetky vekové kategórie, musí byť nejakým spôsobom organizovaná. Preto sa správa dovoláva vymenovania riadiaceho výboru, v ktorom by hlavnú úlohu zohrávali kultúrne inštitúcie. Výbor by určoval priority a pravidlá európskej elektronickej knižnice a zároveň by zabezpečoval koordináciu, riadenie a monitorovanie svojich činností.
Aby bol zabezpečený prístup k všetkým európskym kultúram, nakoniec musia byť do každého štádia projektu zapojené aj ostatné kultúrne inštitúcie a sektory, vrátane archívov, múzeí, kín, audiovizuálneho umenia a vysokého školstva. Takýmto spôsobom sformujeme tvár Európy, ktorá je zjednotená vo svojej rozmanitosti.
Rozlúčim sa tým, že poďakujem všetkým svojim kolegom z Výboru pre kultúru a vzdelávanie, predovšetkým pánovi Weberovi a pánovi Graçovi Mourovi, za ich podporu a prispenie k tejto správe. Tiež by som rád poďakoval Komisii za to, že tak efektívne spolupracovala počas celej prípravy tohto dokumentu.
členka Komisie. - Vážený pán predsedajúci, je to skvelá správa a pani Descampsová a jej kolegovia vo výbore odviedli skvelú prácu.
Iniciatíva elektronických knižníc slúži ako príklad, ako môže Európa prostredníctvom konkrétnych projektov prispieť nielen k hospodárskemu rastu, ale aj zlepšiť kvalitu života. Tým, že bude európske kultúrne a vedecké dedičstvo prístupné online, budeme ho môcť šíriť ďalej do iných kultúr. Prostredníctvom moderných technológií môžeme zbúrať bariéry, ktoré dnes existujú.
Som veľmi šťastná, že si táto iniciatíva, na ktorú sa podujali národné knižnice členských štátov a ktorú Európska komisia mnoho rokov rozvíjala, získala takú veľkú pozornosť a podporu európskych politických síl. Robia správnu vec; hlavy štátov a predsedovia vlád robia dobre, keď túto iniciatívu podporujú, pretože skutočné bohatstvo nájdeme v našich knižniciach, archívoch a múzeách. Nie sú to len knihy, ale aj periodiká, archívne záznamy a filmy. Je to viacjazyčné bohatstvo, multikultúrne bohatstvo. Keďže do elektronickej podoby bolo prevedené len menej ako 1 % z tohto bohatstva, je nám jasné, aká práca nás čaká a čo treba urobiť.
Táto práca je potrebná z dvoch dôvodov. Prvým je potreba prekonať bariéry a dosiahnuť, aby ľudia študovali, skúmali a využívali diela z ich vlastnej kultúry a diela z našej spoločnej európskej histórie a následne umožniť, aby tieto zložky našich kultúrnych inštitúcií boli ďalej využívané na služby a produkty s dodatočným prínosom. A tu do celej záležitosti vstupuje priemysel. To je dôvod, prečo cieľom iniciatívy Komisie je vytvoriť spoločný viacjazyčný prístupový bod k európskemu elektronickému kultúrnemu dedičstvu.
Sami to nezvládneme. Vyžaduje si to spoluprácu rôznych kultúrnych inštitúcií zo všetkých európskych krajín. S potešením sledujem, že sa takáto spolupráca už formuje a nadobúda oficiálnu formu v podobe nového právneho orgánu, ktorý zvýši schopnosť európskej elektronickej knižnice konať. Spoločný prístupový bod začne fungovať v roku 2008. V nasledujúcich rokoch sa bude obsah postupne rozširovať tým, že svoje zbierky budú digitalizovať aj ďalšie knižnice, archívy, audiovizuálne archívy a múzeá.
Som tiež veľmi rada, že táto parlamentná správa sa nezaoberá len výsledkom, ale aj predpokladmi na dosiahnutie tohto výsledku - to znamená zlepšením všeobecných podmienok na to, aby sme naše kultúrne dedičstvo mohli umiestniť online ako neoddeliteľnú súčasť iniciatív elektronických knižníc, a pokiaľ ide o členské štáty, potrebou zvýšiť ich úsilie v oblasti digitalizácie. Veľmi jasne chcem povedať, že nestačí zorganizovať veľké kultúrne podujatie, na ktorom predsedovia vlád prednesú kvetnatý príhovor a vzápätí sa vrátia domov do svojej krajiny a skrátia rozpočet. To je neprípustné! Potrebujeme slová, po ktorých budú nasledovať činy. Chcem, aby sa Parlament pohol dopredu a pomohol nám tento krásny projekt uskutočniť.
Máme skupinu na vysokej úrovni pre elektronické knižnice, ktorej predsedám a ktorá robí v tejto veci veľké pokroky. Okrem toho sme si veľmi dobre vedomí, že zachovanie elektronického materiálu bude jednou zo zásadných otázok budúcnosti, a preto sa teším, že Rada podporila prístup Komisie k európskej elektronickej knižnici a že Parlament s nami ťahá za jeden povraz a svoju politickú váhu vynakladá na podporu tohto cieľa.
v mene skupiny PPE-DE. - (PT) Vážený pán predsedajúci, pani komisárka, musím vrelo poblahoželať pani Descampsovej za jej vynikajúcu správu. Tento dokument predstavuje mimoriadne významný prínos v otázke vzťahu medzi digitálnou technológiou a kultúrnym dedičstvom. Žiada koordináciu úsilia medzi vnútroštátnymi inštitúciami, predovšetkým knižnicami, a v budúcnosti i ďalšími kultúrnymi inštitúciami. Začína prakticky tým, že sa zameriava na diela, ktoré sú už sprístupnené na verejnej doméne. Navrhuje efektívne využívanie synergie a výmeny osvedčených postupov medzi tými, ktorý sa na tomto postupe zúčastňujú na všetkých úrovniach. Žiada členské štáty, aby projekt podporovali a hľadali možnosti, ako zabrániť, aby pri prevode dát do elektronickej podoby nedochádzalo k zdvojenému úsiliu. Žiada, aby boli všetky tieto snahy koordinované. Správa pani Descampsovej bude najpozoruhodnejšou súčasťou tejto legislatívy v zmysle vzťahu medzi špičkovými technológiami a európskou stáročnou kultúrou.
Keď hovoríme o európskej kultúre, hovoríme zároveň o kultúre celosvetovej. A to nielen preto, že si európske kultúrne dedičstvo takýto prívlastok zaslúži, ale tiež preto, že Európe vlastná kultúrna rozmanitosť predstavuje úplne otvorený systém, ktorý bude mať, prirodzene, pri ďalšom pokračovaní projektu pozitívne následky. Okrem toho, je to projekt, ktorý sa vyvíja. Začal sa ako mylná "šovinistická" predstava súperiaca s Googlom, ktorá sa postupne preformulovala a po niekoľkých zmenách nadobudol projekt rozumnejšiu, realistickejšiu a produktívnejšiu podobu. Už to nie je "neslýchaná ukážka zvráteného a zbytočného nacionalizmu", ako toto úsilie v minulosti označil denník Financial Times.
Európska elektronická knižnica sa od iných riešení líši tým, že je to projekt Európskej únie, že má za cieľ osloviť všetky knižnice, že má budovať na existujúcich iniciatívach a tým, že plánuje zahrnúť všetky kategórie európskeho kultúrneho dedičstva a nezostať len pri tlačených materiáloch. Iste, máme pred sebou ešte stále množstvo problémov: získavanie partnerov zo súkromného sektora, ktorí by projekt finančne podporili; minimalizovanie rozdielov v tempe digitalizácie medzi členskými štátmi; vyriešenie určitých technických problémov spojených s koordináciou prístupu k digitalizovaným dielam; uchovávanie elektronického obsahu; vyriešenie otázky integrovaného vyhľadávača na vyhľadávanie metainformácií v obrazových dokumentoch a na priame vyhľadávanie textových dokumentov; hľadanie riešení obsahovej interoperability a popri súčasnom vyhľadávaní podľa autora alebo názvu vytvorenie možnosti viacjazyčného vyhľadávania podľa témy alebo kľúčového slova. Nesmieme tiež zabúdať, že základom bude výmena skúseností medzi inštitúciami, predovšetkým s americkými inštitúciami a že pre dosiahnutie dobrých výsledkov projektu bude kľúčovým výrazné úsilie v oblasti výskumu a vývoja.
V tejto súvislosti hlasovaním v prospech správy pani Descampsovej tento Parlament urobí správny krok do budúcnosti, či už jeho väčšinu tvoria ženy alebo len prirodzene pozostáva z určitého percenta žien a iného percenta mužov, pán predsedajúci.
v mene skupiny PSE. - (DE) Vážený pán predsedajúci, pani komisárka, rok 2010 je za rohom. Vzhľadom na to, že názov správy je "i2010: k európskej elektronickej knižnici", máme pred sebou ešte veľa práce a podľa môjho názoru sme sa doposiaľ vliekli. Teší ma, že pani Descampsová predniesla veľmi dobrú správu, ktorá naznačuje, akou cestou sa treba vydať a ukazuje nám, čo je možné a čo by sa mohlo urobiť. O to, aby sa veci pohli dopredu, sa však musíme snažiť všetci. Správa predstavuje výzvu pre nové technológie, nový znalostný a informačný manažment a predovšetkým odpoveď na otázku, ako sa mladí ľudia môžu dostať k vzdelávaniu, informáciám a vedomostiam. V tejto veci je čo dobiehať a podľa môjho názoru by sme sa s týmito záležitosťami mali poponáhľať.
Nie je to len o zachovaní a ochrane kultúrneho dedičstva. Každý deň sa objavujú nové fakty, ktoré musíme zaradiť do rovnice, pretože veci, ktoré boli len včera vynájdené a napísané, budú už zajtra kultúrnym dedičstvom. Znamená to, že musíme toho ešte veľa zlepšiť. Zároveň však musíme stále pozerať dopredu, aby sme udržali krok s rozvojom.
Bude veľmi dôležité koordinovať postup a naliehať na krajiny - ako bolo pred chvíľou povedané - aby vlastné citlivé otázky odsunuli nabok a vydali sa spoločne vpred po európskej ceste k zachovaniu kultúrnej rozmanitosti. Je na nej množstvo prekážok, ktoré treba prekonať. Prvou je problém finančného deficitu, ktorému čelíme. Pani komisárka to vystihla veľmi presne. Všetkým premiérom a prezidentom idú veľmi dobre veľké príhovory, sú hrdí na našu kultúrnu rozmanitosť, ale keď príde na financovanie a vykonávanie predpisov, rýchlo cúvajú a zabúdajú na hrdosť, ktorou sa oháňali.
Z môjho pohľadu je tiež veľmi dôležité zabezpečiť autorské práva, nesmie chýbať dohoda s autormi a vydavateľmi a všetkými ostatnými zúčastnenými, aby mohli byť informácie za primeraný poplatok sprístupnené ľuďom na internete. Myslím si, že toho musíme ešte veľa domyslieť. Isteže, nie je to ľahká úloha, ale návrhy sú na svete a krajiny toho môžu veľa získať. Som presvedčená, že sa nám zajtra podarí túto správu schváliť.
Podľa mňa musíme využívať nové technológie a podporiť tento projekt nielen preto, aby sme informácie sprístupnili nám Európanom, ale preto, aby sme našu kultúru priniesli do vzdialených kútov sveta.
v mene skupiny ALDE. - (LT) Dámy a páni, ako bolo uvedené v úvodnom dokumente Komisie, európska elektronická knižnica bude založená na bohatom dedičstve Európy, spojením multikultúrneho a viacjazyčného prostredia s technologickým pokrokom a novými modelmi podnikania. V kontexte integrácie je to pekný a vítaný cieľ, a tiež veľmi ambiciózny. Avšak popri snahe dosiahnuť tieto ideály nesmieme strácať reálny úsudok, musíme byť veľmi obozretní a pripravení čeliť výzvam, ktoré sa v tomto procese nevyhnutne vyskytnú.
Účinnosť a rovnosť v európskych systémoch vzdelávania a odbornej prípravy (rozprava)
Ďalším bodom rokovania je správa pána Tomáša Zatloukala o účinnosti a rovnosti v európskych systémoch vzdelávania a odbornej prípravy, ktorú predkladá v mene Výboru pre kultúru a vzdelávanie.
spravodajca. - (CS) Vážený pán predsedajúci, pani komisárka, dámy a páni, Európska únia stojí pred niekoľkými navzájom súvisiacimi spoločensko-hospodárskymi výzvami, ktoré predstavuje nástup vysoko konkurencieschopných krajín, starnutie obyvateľstva, migrácia, rýchle zmeny v štruktúre trhu práce a prudký rozmach informačných a komunikačných technológií. Každý z týchto faktorov má vplyv na otázku prístupu ku kvalitnému vzdelávaniu. Ľuďom s nižším vzdelaním čoraz väčšmi hrozí nezamestnanosť a sociálne vylúčenie.
Spravodlivé systémy zaručujú nezávislosť vzdelávania a odbornej prípravy od spoločensko-hospodárskeho pozadia a ďalších faktorov, ktoré jednotlivcov znevýhodňujú.
Výzva spočíva v podpore zapojenia žiakov, študentov a dospelých zo všetkých sociálnych skupín, pretože súčasná situácia je v tomto ohľade mimoriadne neuspokojivá.
Správa, ktorú tomuto Parlamentu predkladám, naliehavo žiada členské štáty, aby prijali pozitívne opatrenia v predškolskej výchove a vzdelávaní s cieľom zabezpečiť sociálnu rozmanitosť tried a školských zariadení s kvalitnými vzdelávacími programami. Vrodené zručnosti alebo zručnosti nadobudnuté v útlom veku sú základom pre vzdelávanie v neskoršom živote. Miera návratnosti investícií je v tomto období najvyššia, pretože ovocie takýchto investícií pretrváva celý život. Chcem zdôrazniť, že unáhlené delenie žiakov podľa prospechu na úrovni základného vzdelávania má škodlivý účinok. Naopak, za dôležité považujem prispôsobiť obsah učiva tak, aby vyhovoval rôznym skupinám detí a ich schopnostiam v rámci jednej školy.
Naopak, na úrovni stredoškolského vzdelávania sa diferenciácia a možnosť flexibilného výberu študijných smerov ukazujú ako veľmi účinné. Pokiaľ ide o odborné vzdelávanie, odporúčam rozšíriť možnosti prístupu k terciárnemu vzdelávaniu a vytvárať viac príležitostí pre celoživotné vzdelávanie.
Vysokoškolské vzdelávanie je pre úspech znalostného hospodárstva nevyhnutné. Malo by mať viac finančných prostriedkov, než koľko dostáva v súčasnosti. Správa konštatuje, že bezplatné vysokoškolské štúdium nemusí nevyhnutne zaručovať rovnosť a požaduje analýzu možností finančných stimulov a podporných opatrení, ktoré by mohli výrazne obmedziť nerovnosť v prístupe k vysokoškolskému vzdelaniu.
Vzdelanie má dopad na hospodárstvo: zvyšuje ľudský kapitál a inovačný potenciál a umožňuje šírenie technológie. S každým ďalším rokom priemernej školskej dochádzky sa zvyšuje produktivita v krajinách EÚ nárazovo o 6,2 % a v dlhodobom meradle o ďalších 3,1 % vďaka tomu, že vzdelanie prispieva k rýchlejšiemu technologickému rozvoju. Zvýšenie účinnosti vzdelávania a odbornej prípravy prináša návratnosť investície tak jednotlivcom, ako aj spoločnosti ako celku vo výške až 8 % ročne. Ďalšou výhodou je zníženie nezamestnanosti: priemerná miera nezamestnanosti v súčasnej EÚ predstavuje 12,6 % u obyvateľov, ktorí majú základné alebo stredné vzdelanie, v porovnaní s 5 % u obyvateľov s ukončeným vysokoškolským vzdelaním. Okrem toho sa v nedávnom výskume Komisie zistilo, že 75 miliónov občanov EÚ má nedostatočné vzdelanie (t.j. 32 % pracovnej sily). V roku 2010 bude mať táto skupina ľudí, z ktorej väčšina pochádza zo sociálne znevýhodnených skupín spoločnosti, na výber len 15 % nových pracovných miest.
Politiky vzdelávania a odbornej prípravy môžu mať značný pozitívny dopad na sociálne a hospodárske výsledky, udržateľný rozvoj a sociálnu súdržnosť, kým naopak neúčinnosť a nerovnosť so sebou prinášajú obrovské náklady: stratu daňových príjmov, nezamestnanosť, zvýšenú potrebu zdravotnej starostlivosti a podpory z verejných fondov a tiež výdavky spojené so zvýšenou mierou protispoločenského správania.
Vzdelávanie a odborná príprava sú základnými faktormi, ktoré prispievajú k dlhodobému hospodárskemu rastu Európy, konkurencieschopnosti a sociálnej súdržnosti.
Na záver mi dovoľte poďakovať všetkým svojim kolegom, ktorí so mnou na tejto správe spolupracovali.
člen Komisie. - Vážená pani predsedajúca, úprimne vítam túto iniciatívu Parlamentu prehlbovať odkaz oznámenia, ktoré sme v súvislosti s touto témou prijali minulý rok.
Vašu správu som čítal s veľkým záujmom a teraz som si vypočul aj pána Zatloukala, ktorému chcem srdečne poblahoželať, pretože si myslím a cítim, že sme v tejto záležitosti, v tejto rozprave a v tomto úsilí zlepšovať súčasnú situáciu partnermi.
Teraz by sme si mohli vypočuť výpočet spoločensko-hospodárskych výziev, pred ktorými stojíme jednotlivo, spoločne, spolu, ale aj argumenty o význame investícií - lepších investícií, vyšších investícií - do politík vzdelávania a odbornej prípravy. Myslím si, že politika vzdelávania a odbornej prípravy tvorí základ nášho úsilia vytvoriť prosperujúcejšiu a súdržnejšiu európsku spoločnosť.
Všetky európske vzdelávacie systémy sú poznačené nerovnosťou vo vzdelávaní, ktorá odráža nerovnosť v spoločenskom a hospodárskom živote. Paradoxná funkcia vzdelávania a odbornej prípravy v súvislosti s touto nerovnosťou spočíva v tom, že práve oni ju veľmi často živia. Ale niekedy sú jediným prostriedkom, ktorým sa dá nerovnosť zmierniť.
V celej Európe je proces modernizácie systémov vzdelávania a odbornej prípravy poháňaný hľadaním väčšej účinnosti v zmysle účinnosti nákladov. Myslím, že je to skutočne potrebné, to je samozrejmé, ale často sa stretávam s mylným úsudkom, že účinnosť a rovnosť sa navzájom vylučujú.
V rámci nášho záväzku pomáhať členským štátom zlepšovať svoje systémy vzdelávania a odbornej prípravy sme v oznámení Komisie ukázali, že rovnosť a účinnosť si nemusia byť navzájom na úkor, ani na úkor kvality. Účinnosť a rovnosť sa v skutočnosti navzájom umocňujú. Myslím, že toto je najdôležitejší odkaz celého oznámenia.
Vaša správa kladie silný dôraz na potrebu účinných a na rovnosti založených európskych systémov vzdelávania a odbornej prípravy ako podmienku dosiahnutia nielen hospodárskeho rastu, ale aj sociálnej súdržnosti.
Mimoriadne ma teší vaše naliehanie na potrebe vyvinúť účinné a spravodlivé politiky pre celý proces nepretržitého celoživotného vzdelávania a na potrebe investovať do vzdelania včas, pretože investovanie do kvalitného vzdelávania a starostlivosti o deti v útlom a predškolskom veku sa ukazuje ako najúčinnejší spôsob ako prerušiť bludný kruh znevýhodnenia.
Všimol som si, že potvrdzujete naše slová, že včasné delenie žiakov podľa prospechu má škodlivý dopad na účinnosť a rovnosť. A prirodzene veľmi zdôrazňujete potrebu rozvoja kultúry hodnotenia s cieľom rozvinúť účinné dlhodobé politiky a vytvoriť politiky založené na dôveryhodných údajoch.
Vaša iniciatíva nám pomôže vyvinúť stratégie celoživotného vzdelávania postavené na princípoch rovnosti, inklúzie, integrácie a sociálnej súdržnosti. V plnej miere ju zohľadníme v našich pripravovaných iniciatívach v oblasti vzdelávania a odbornej prípravy, najmä v návrhu spoločnej správy za rok 2008 o realizácii nášho pracovného programu a našich úvahách o budúcnosti a v Zelenej knihe o súvislosti medzi vzdelávaním a migráciou, v ktorej bude ústrednou témou nerovnosť. Dúfame, že oznámenie predložíme na jar budúceho roka.
spravodajkyňa Výboru pre práva žien a rodovú rovnosť požiadaného o stanovisko. - (DE) Vážená pani predsedajúca, otázka znie: prečo sa rozprávame o rovnosti alebo nerovnosti, keď vysokoškolské vzdelanie dosahuje viac žien ako mužov? Znamená to, že máme rovnaké možnosti vzdelávať sa a aj ich využívame, ale tam záruka rovnosti príležitostí končí. V odbornej príprave pri využívaní nadobudnutých vedomostí sú ženy aj naďalej diskriminované, čo znamená, že v systémoch vzdelávania a odbornej prípravy ešte stále rovnosť chýba.
Preto je nevyhnutné, aby sme zohľadnili napríklad ženy, ktoré sú už matkami a zároveň študujú, aby sme tu požadovali mimoriadne flexibilnú organizáciu štúdia a aby sme presadzovali a podporovali prístup mladých žien k vzdelaniu, najmä mladých žien z odľahlých regiónov a zo zraniteľných skupín, akými sú migrantky a ženy z etnických skupín, pretože práve tu sa stretávame so závažnými odchýlkami a nerovnosťou. Toto musí začať už predškolskom a školskom veku a následne pokračovať až po odborné vzdelávanie.
v mene skupiny PPE-DE. - (HU) Ďakujem, pani predsedajúca. Budem hovoriť po maďarsky. Pán komisár, minulý týždeň som sa ako zástupca Výboru pre kultúru a vzdelávanie zúčastnil konferencie v Lisabone s názvom Hlasy mladých - v ústrety rozmanitosti vo vzdelávaní, ktorú zorganizovalo portugalské predsedníctvo.
Bolo hlboko dojemné počúvať mladých ľudí, ktorí žijú s rôznymi fyzickými poruchami a poruchami učenia, ako rozprávajú o svojich skúsenostiach zo školy. Ich príbehy mali jedno spoločné: každý z nich potvrdil, že keby sa boli mohli zúčastňovať školských aktivít po boku svojich zdravých rovesníkov, neboli by posudzovaní na základe svojich porúch, ale na základe svojich schopností a osobností.
Je nevyhnutné začleniť postihnuté detí do bežného vzdelávacieho procesu, v ktorom prichádzajú do denného kontaktu so zdravými rovesníkmi, aby ich neskôr spoločnosť ľahšie akceptovala a prijímala ako dospelých. Ak sú deti od útleho veku zvyknuté na spoločnosť detí s nejakým druhom postihu a zvyknú si na to, že ich musia rešpektovať ako rovnocenných a možno i na to, že im treba pomáhať, potom je veľká šanca, že budú preukazovať viac pochopenia a empatie voči postihnutým spoluobčanom v dospelom živote.
Správa, ktorú máme pred sebou, sa do veľkej miery venuje otázkam integrácie, ktoré sú spojené so spoločenskými rozdielmi. Som presvedčený, že, podobne ako vo vyššie spomínanom prípade je dôležité, aby sa sociálne znevýhodnené deti mohli inkluzívnou formou zúčastňovať vzdelávania na rôznych stupňoch spoločne s ostatnými deťmi.
Aby sme to dosiahli, sú potrebné dve veci. Prvou je technologický pokrok a odstránenie bariér. V tomto ohľade stredoeurópske a východoeurópske členské štáty ďaleko zaostávajú: školy, školské prostredie, doprava, dokonca nemocnice, ďalšie inštitúcie, napríklad verejné inštitúcie, všetky sú pre ľudí na vozíčku neprístupné. Druhou záležitosťou, a tá bude trvať dlhšie, je potreba zmeniť prístup na strane rozhodujúcich činiteľov, ktorí musia vziať na vedomie, že inkluzívne vzdelávanie je prvým kľúčovým štádiom v procese, ktorý vedie k spoločenskej akceptácii a integrácii.
Európska stratégia práv dieťaťa: proti "dys"kriminácii detí a vylúčení osôb s problémami "dys" (rozprava)
Ďalším bodom rokovania je otázka na ústne zodpovedanie položená Komisii a týkajúca sa európskej stratégie práv dieťaťa: proti "dys"kriminácii detí a vylúčeniu osôb s problémami "dys", ktorú predkladajú Anna Záborská, Amalia Sartoriová a Marie Panayotopoulosová-Cassiotouová v mene skupiny PPE-DE, Roberta Angelilliová v mene skupiny UEN, Zita Gurmaiová a Catherine Trautmannová v mene skupiny PSE, Adamos Adamou v mene skupiny GUE/NGL, Hiltrud Breyerová a Raül Romeva i Rueda v mene skupiny Verts/ALE, Elizabeth Lynneová v mene skupiny ALDE a Kathy Sinnottová v mene skupiny IND/DEM - B6-0317/2007).
(FR) Vážená pani predsedajúca, článok 173 hovorí, že doslovné zápisy z rokovaní každého zhromaždenia majú byť spísané vo všetkých oficiálnych jazykoch.
Rada by som upozornila na skutočnosť, že táto rozprava o vylúčení ľudí postihnutých "dys"funkciami sa do oficiálnych jazykov Európskej únie prekladať nebude.
Tento nástroj jednoducho z praxe vymizol, hoci ho náš rokovací poriadok požaduje. Moja procedurálna námietka je veľmi prostá: dnešnej rozpravy sa výrazne dožadovali mnohí školáci, združenia rodičov, učiteľov, vychovávateľov a lekárov z viacerých krajín.
Avšak občania, ktorí poslancov tohto parlamentu zvolili, a ktorí neovládajú rozličné jazyky, ktoré tu dnes večer zaznejú, nikdy nebudú môcť vedieť všetko, o čom sa tu počas tejto parlamentnej rozpravy rokuje, hoci sa to robí pre nich.
Ďakujem vám veľmi pekne za váš názor, ktorý práve v Deň európskych jazykov prirodzene znepokojuje nás všetkých. Táto problematika sa v súčasnosti zvažuje a pripravuje sa správa, ktorá bude predložená na konferencii predsedov, takže váš názor nezostáva bez pozornosti.
Teraz budeme pokračovať v rozprave o otázke na ústne zodpovedanie o európskej stratégii práv dieťaťa.
autorka. - (SK) Dovoľte mi začať svedectvom mladej 21-ročnej ženy, študentky 3. ročníka univerzity.
"V mojich 17-tich rokoch sa mi kamaráti celý rok smiali, lebo som čítala ako 11-ročná. Profesori často písali do môjho hodnotenia, kedy sa už konečne rozhodnem učiť. A pritom my s ochorením "dys" pracujeme oveľa viac ako tí druhí, je to veľmi ťažký osud." Toto je citát.
O 10-tich - 20-tich %-ách detí s ochoreniami "dys" sa spoločnosť nikdy nedozvie, lebo nie sú nikdy diagnostikované. Ich ťažkosti im sťažujú komunikáciu, blokujú normálne vzdelávanie a bohužiaľ niekedy vedú k psychickým poruchám a k sociálnej exklúzii týchto detí. Čo sa nás týka, Európska únia môže ponúknuť, čo vie najlepšie, byť hovorcom a zdôrazniť dostatočne rázne problém, ktorý by za iných okolností mohol zostať tabu a schovaný pod pokrievkou. Európa ponúka šancu objaviť dobré myšlienky a overenú prax organizácií a vlád, ktoré, ako sú uvedené v Písomnej deklarácii 64/2007, ktorá je aktuálne predložená v Európskom parlamente.
Už existuje program "neuro-dys" a okrem toho Európska únia financuje projekty, ktoré môžu byť dobre prispôsobené aj pre tých, ktorí sú postihnutí ochoreniami "dys". Napríklad: Rámcový program pre konkurencieschopnosť a inovácie, Program na podporu politiky informačných a komunikačných technológií, Podpora výskumnej práce v oblasti informačných a komunikačných technológií, Siedmy rámcový program pre výskum v oblasti spolupráca - zdravie, Program celoživotného vzdelávania, Druhý program pre verejné zdravie na roky 2008 - 2013. Tieto programy sú predmetom aj pozmeňujúcich a doplňujúcich návrhov k rozpočtu na rok 2008, ktoré sme predložili s kolegami z piatich politických skupín.
Pani predsedníčka, vážení kolegovia, na záver mi dovoľte vyjadriť veľký obdiv, úctu a poďakovanie a povzbudenie tým, ktoré by mohli mať vo svojom živote dosť dôvodov na to, aby boli matkami bez nádeje - "des mères désespérées". A predsa žiadna z nich nevešia plecia, sú to najlepšie bojovníčky po boku svojich detí spolu s otcami, ak sú ešte v spoločnej rodine. Verím, že táto diskusia dnes večer ukáže, že už nebudú samé a že ich problém sa stane aj problémom Európskeho parlamentu.
autorka. - (ES) Vážená pani predsedajúca, v prvom rade by som chcela ospravedlniť neprítomnosť pani Zity Gurmaiovej, autorky tejto otázky predkladanej v mene socialistickej skupiny, ktorá sa na dnešnom plenárnom zasadnutí nemôže zúčastniť pre nepredvídané okolnosti, a tak s vašim dovolením, pani predsedajúca, by som rada hovorila v mene pani Gurmaiovej a vo svojom mene, keďže aj ja sama som žiadala o slovo.
Mojím želaním, pani predsedajúca, je jednoducho zopakovať to, čo už bolo povedané. Hovoríme o poruchách učenia, ktorými trpí veľká časť nášho obyvateľstva. Problémy "dys" postihujú takmer 10 % európskych detí - detí, ktoré sú pre naše vzdelávacie systémy zvyčajne neviditeľné, ktoré svoje akademické neúspechy príliš často spájajú s nesúvisiacimi príčinami.
Aby sme predchádzali takejto "dys"kriminácii, musíme podniknúť potrebné kroky a ku školopovinným deťom pristupovať špeciálne, so správnym načasovaním, intenzívne a viacdisciplinárne, pokiaľ možno v ich zvyčajnom vzdelávacom zariadení. To si vyžaduje, aby školy poznali správne postupy na zistenie problému a postupnosť potrebných krokov.
Vôbec po prvý raz v mojej krajine, Španielsku, socialistická vláda predložila zákon o výchove a vzdelávaní, ktorý prihliada na potreby žiakov so špecifickými problémami učenia. Je to významný krok, keďže v jednotlivých našich krajinách sú rodiny zvyčajne odkázané na dobrú vôľu učiteľov a ich ochotu dobrovoľne vyvinúť úsilie navyše a absolvovať riadne školenie. Ostatné riešenia predstavujú značné ekonomické bremeno, ktoré je často nemožné zvládnuť.
Nesmieme zabúdať, že chlapci a dievčatá s týmito dysfunkciami sú inteligentní a jediné, čo potrebujú, je odlišný spôsob učenia. Akademický úspech nie je v ich prípade vôbec vylúčený. Potrebujú len politickú vôľu na uplatňovanie správnych mechanizmov, ktoré by prinášali skutočné výsledky.
Ak máme týchto žiakov zviditeľniť pre spoločnosť, potrebujeme spoľahlivé štatistiky, na základe ktorých by sme mohli prijať náležité rozhodnutia: to znamená, že musíme sprístupniť jasné a pravdivé informácie každému, kto ich hľadá a začať s kampaňami na pozdvihnutie povedomia, ktoré by sa šírili do všetkých našich krajín. Ich zviditeľnenie pre naše vzdelávacie systémy tiež znamená, že okrem poskytovania včasnej liečby všetkým deťom, u ktorých sa problém objaví v prvých rokoch školskej dochádzky, musíme na ich potreby prihliadať aj pri navrhovaní učebných osnov na každom jednom stupni vzdelávania. Niekoľko univerzít už v súčasnosti využíva formy skúšania a testy prispôsobené vysokoškolákom s týmito problémami.
Vzdelávacie programy financované Spoločenstvom, ako elektronické vzdelávanie a celoživotné vzdelávanie, tiež musia byť navrhnuté s ohľadom na ľudí s problémami "dys". Dámy a páni, musíme sa venovať potrebám tejto skupiny obyvateľstva. Nemôžeme sa aj naďalej stavať chrbtom k poruchám, ktorými trpia vyše 3 milióny Európanov.
autorka. - (DE) Vážená pani predsedajúca, aj mňa teší, že témou dnešného rokovania je táto dôležitá otázka - zvýšený výskyt dyslexie. Je to iste po prvý krát, čo sa o tejto problematike rozprávame, no nemalo by to byť naposledy. Chcem, aby Komisia urobila všetko, čo je v jej silách, aby túto problematiku posunula dopredu. Nezačíname od nuly.
V mnohých členských štátoch už boli vytvorené programy a začaté iniciatívy. Podľa môjho názoru je dôležité, aby sme o dyslexii nerozprávali ako o chorobe alebo postihnutí, pretože je to nesprávne. Už bolo povedané, že mnohé deti s dyslexiou sú v skutočnosti vysoko inteligentné. Vieme, že týmto deťom ide myslenie rýchlejšie než ich motorické zručnosti.
Preto prvým krokom, ktorý musíme podniknúť - a je to moja naliehavá požiadavka komisárovi - je získať prehľad o tom, čo sa doposiaľ urobilo na poli výskumu, a o programoch a iniciatívach, ktoré už existujú na európskej úrovni, a potom dať všetky tieto informácie dohromady.
Myslím, že je dôležité, aby sme si dyslexiu nemýlili so syndrómom poruchy pozornosti. Bolo by katastrofálne hádzať obe do jedného vreca. Vieme, že porucha pozornosti je úzko spätá s nadmerným sledovaním televízie a presýtenosťou vonkajšími podnetmi. V problematike dyslexie by sme mali zvážiť, ako by sme mohli deti včas priviesť ku knihám a čítaniu. Vieme, že u detí, ktoré veľa čítajú a majú ľahký prístup ku knihám, je riziko dyslexie menšie. To by mohol byť jeden spôsob, ako obmedziť alarmujúci nárast výskytu dyslexie.
Naliehavo vyzývame Komisiu, aby zostavila prehľad rozličných prístupov, ktoré v Európe existujú. Ďalšou možnosťou by mohlo byť usporiadanie konferencie, na ktorej by sa stretli všetci zainteresovaní a predniesli svoje skúsenosti z tejto oblasti. Vieme, že deti sú naša budúcnosť a vzdelanie je v Európe najdôležitejším zdrojom, takže v tejto veci musíme urobiť maximum.
autorka. - Vážená pani predsedajúca, odhaduje sa, že v EÚ žije približne 49 miliónov ľudí s niektorým z problémov "dys". Až 10 % detí trpí jednou z porúch "dys", akými sú dysfázia, dyspraxia, dyskalkúlia alebo poruchou pozornosti.
Vezmite si napríklad Seana zo Spojeného kráľovstva. Učiteľ ho vo svojej správe opísal ako hlúpeho, nešikovného, rušivého a precitliveného. Pre jeho problém ho spolužiaci ignorovali a šikanovali a učitelia podnikali len minimálne opatrenia.
Seanovi rodičia boli napokon prinútení odhlásiť ho zo školy po tom, čo prišiel domov surovo zbitý a celý krvavý, ale miestny vzdelávací orgán im odmietol poskytnúť doučovanie alebo pomoc, takže jeho vzdelávanie zostalo na rodičoch (jeden z nich musel odísť zo zamestnania). Našťastie pomohla miestna podporná skupina, ktorá Seanovi a jeho rodičom ponúkla pomoc. Iné deti v Spojenom kráľovstve a niektorých ďalších členských krajinách také šťastie nemajú.
V Európe si musíme vymieňať osvedčené postupy a práve tu zohráva významnú úlohu Rada a Komisia. Musíme zlepšiť prístup k informáciám. Musíme podniknúť kroky na to, aby boli tieto poruchy odhaľované, vyšetrované, diagnostikované a liečené vo včasnom štádiu. Štruktúry musia byť prispôsobené tak, aby sa mladí ľudia s týmito poruchami mohli začleniť do pracovného sveta a je dôležité, aby bola spísaná európska charta pre ľudí s problémami "dys".
Je tiež nevyhnutné rozvinúť výskum v rámci siedmeho rámcového programu. Podporovať práva postihnutých ľudí len prázdnymi rečami nemá význam. Musíme aj naďalej bojovať, aby sme zaistili, aby sa s jednotlivcami, ako je Sean, jednalo rovnako a aby dostávali pomoc a podporu, ktorá im prináleží.
Zavedenie zásady rovnakého zaobchádzania s osobami bez ohľadu na ich rasový alebo etnický pôvod (rozprava)
Ďalším bodom je správa, ktorú vypracovala Kathalijne Maria Buitenwegová v mene Výboru pre občianske slobody, spravodlivosť a vnútorné veci o používaní smernice Rady 2000/43/ES z 29. júna 2000, ktorou sa zavádza zásada rovnakého zaobchádzania s osobami bez ohľadu na ich rasový alebo etnický pôvod..
spravodajkyňa. - (NL) Vážený pán predsedajúci, v prvom rade sa musím poďakovať svojim kolegom, ktorí prispeli k vypracovaniu tohto dokumentu. Pred siedmimi rokmi som bola spoluspravodajkyňou pre smernicu a teraz tu už prerokúvame správu o jej používaní. Stanovisko parlamentu bolo po celý čas jednoznačné, okrem jedného alebo dvoch odporcov, ktorí, ako onedlho uvidíte, predložili pozmeňujúce a doplňujúce návrhy. Veľmi dlho a detailne, ba niekedy dokonca nekompromisne sme napríklad diskutovali o nesení dôkazného bremena. Našťastie sme však nikdy nespustili z očí spoločný cieľ a dúfam, že aj vy budete chápať túto správu ako výsledok spoločnej práce.
V roku 2000 sme výraznou väčšinou hlasovali v prospech smernice, ktorú možno právom označiť ako revolučnú. Diskriminácia bola zakázaná v celej Európe - v oblasti zamestnanosti, sociálneho zabezpečenia a bytovej politiky, a smernica zároveň uzákonila právo na rovnaké zaobchádzanie. Bola som a ešte stále som nesmierne pyšná na to, čo sme dosiahli. Komisia, Rada a Európsky parlament vykonali dobrú prácu. To však, samozrejme, neznamená, že by sa veci v tejto oblasti výrazne zmenili. Diskriminácia v mnohých formách neustále pretrváva.
V ostatných rokoch vzrástol počet i závažnosť prípadov diskriminácie a rasizmu. V mnohých krajinách je nezamestnanosť medzi prisťahovalcami výrazne vyššia v porovnaní s ostatnou časťou populácie v produktívnom veku. Vo zvýšenej miere sa prejavuje rasovo motivované násilie. Legislatíva zohráva veľmi dôležitú úlohu pri zabraňovaní diskriminácii, pretože stanovuje normu. Oboznamuje ľudí s postojmi Európskej únie, hovorí o tom, ako by sme sa mali k sebe navzájom správať a čo by sme nemali v žiadnom prípade tolerovať. Legislatíva zároveň stanovuje aj spôsoby právneho odškodnenia pre obete diskriminácie.
Európska komisia momentálne veľmi intenzívne skúma, či jednotlivé členské štáty riadne transponovali pravidlá EÚ do svojho vnútroštátneho právneho systému. Hovorila som o tom minulý týždeň s pánom komisárom Špidlom a je jasné, že Komisia má v tomto smere dobré zámery - s potešením sa postará o to, aby jednotlivé členské štáty túto legislatívu zaviedli. Za to Komisii vyjadrujem svoju vďačnosť.
Nemôžem si pomôcť, ale myslím si, že to celé potrebuje viac elánu a energie. Tieto právne predpisy sa mali zaviesť ešte v roku 2004. Uskutočnilo sa veľa rozhovorov týkajúcich sa citlivých otázok a náročných detailov, keď však súčasná Komisia preberala úrad, oznámili ste, že hlavnou náplňou vašej politiky budú opatrenia zamerané na boj proti diskriminácii a viac ako polovica funkčného obdobia je už za vami. Máte môj obdiv za všetko, čo ste doposiaľ vykonali, ale dúfam, že ešte trochu viac pritlačíte na členské štáty. Je to nevyhnutné.
Smernicu v plnej miere zaviedla menej ako polovica členských štátov. V mnohých nebola správne transponovaná definícia priamej a nepriamej diskriminácie, zastrašovania a dôkazného bremena. Niektoré členské štáty jednoznačne zakazujú diskrimináciu v oblasti zamestnanosti, avšak zákaz diskriminácie v oblasti poskytovania tovarov a služieb považujú za prehnané. Toto sú však presne tie miesta, kde sa vyskytuje množstvo problémov.
Pozrime sa napríklad na vzdelávanie. Podľa novej Agentúry Európskej únie pre základné práva sú deti z rómskych rodín nevhodne umiestňované do škôl pre mentálne a fyzicky postihnuté deti. Alebo vezmime si oblasť bytovej politiky; byty na predaj sa bežne inzerujú s poznámkou, že komplex "nie je určený pre cudzincov". To je neprípustné.
Zákaz diskriminácie v ďalších oblastiach ako aj v oblasti zamestnanosti musí okamžite nadobudnúť účinnosť. Vážený pán predsedajúci, zákon je účinný jedine vtedy, ak ľudia poznajú svoje práva, ale podľa Eurobarometra iba 35 % opýtaných si myslí, že ich krajina má antidiskriminačné zákony. Menšia časť stále tvrdí, že vie, čo by robila v prípade, keby sa ona sama stala obeťou diskriminácie. Akým spôsobom zaručí Komisia, že zákon sa stane realitou v živote ľudí? Smernica ukladá povinnosť informovať ľudí, ale akým spôsobom navrhuje Komisia zaistiť, aby sa táto povinnosť vymáhala?
Vážený pán predsedajúci, dokonca i v prípadoch, keď ľudia vedia, že zákon existuje, ich cesta môže stále byť plná prekážok, pretože občas sa objavujú problematické pravidlá a požiadavky. V niektorých krajinách je napríklad doba na podanie žaloby veľmi krátka, napríklad iba 30 dní. Naproti tomu samotný proces môže byť absurdne dlhý a komplikovaný. Porušenie antidiskriminačných zákonov musí vyvolať účinné, primerané a odrádzajúce sankcie. Veľmi pekne je to vyjadrené v smernici; my všetci sme s tým súhlasili. Avšak len málo krajín má primerané sankcie.
Nastal čas pre pozitívnu poznámku. Dobrou vecou je, že v súčasnosti prakticky všetky krajiny majú subjekty pre rovnaké zaobchádzanie. Toto je veľký úspech a v mnohých krajinách sa tieto subjekty zaoberajú rasovo motivovanou diskrimináciou, ako aj diskrimináciou v iných oblastiach. Vítam túto iniciatívu. Nanešťastie, nie všetky subjekty majú dostatok prostriedkov na uskutočňovanie nápravy v tejto oblasti, a preto žiadam Komisiu, aby takisto zvážila tento fakt pri vyhodnocovaní implementácie antidiskriminačných zákonov. Môže sa Komisia k tomuto vyjadriť?
Vážený pán predsedajúci, na záver by som rada povedala, že som hrdá na legislatívu. Veľký, ale nie dostatočný pokrok sa urobil v oblasti transpozície. V mnohých krajinách sa ešte neuskutočnila úplná transpozícia. Ale dokonca i v krajinách, kde prebehla do detailov, sa musíme ubezpečiť, že ľudia sú dostatočne informovaní o svojich právach, lebo ak o nich nevedia, nemôžu sa ich ani dožadovať, čo je v boji s diskrimináciou nesmierne dôležité .
člen Komisie. - (FR) Vážený pán predsedajúci, vážená pani Buitenwegová, vážení členovia Parlamentu, Komisia víta túto správu o používaní smernice 2000/43/ES z 29. júna 2000, ktorá uplatňuje princípy rovnakého zaobchádzania s osobami bez ohľadu na rasový a etnický pôvod.
Komisia zaznamenala rôzne obavy, ktoré vyjadril Parlament, a rada by upriamila vašu pozornosť na niekoľko problémov. V súlade s procesom monitorovania zavádzania smernice jednotlivými členskými štátmi, Komisia koncom júna iniciovala konania o porušení predpisov voči 14 členským štátom, pretože nezabezpečili riadnu transpozíciu smernice do vnútroštátneho práva. Rád by som ešte podotkol, že v dôsledku obáv zo strany Komisie značný počet členských štátov už doplnil alebo naznačil, že je pripravený doplniť svoju legislatívu.
Vzhľadom na podrobné informácie o transpozícii smernice jednotlivými členskými štátmi, ktoré sme zaznamenali v oznámení o rámcovej stratégii pre nediskrimináciu a rovnaké príležitosti pre všetkých z roku 2005, každoročne vydávame súhrnnú správu skupiny právnych expertov a správy jednotlivých štátov sú k dispozícii online.
Pani Buitenwegová správne naznačila, že subjekty zodpovedné za presadzovanie rovnosti zohrávajú kľúčovú úlohu v boji proti diskriminácii. To je aj dôvodom, prečo financujeme sieť Equinet, ktorá napomáha výmenu skúseností a osvedčené postupy medzi subjektmi zodpovednými za rovnaké zaobchádzanie v jednotlivých členských štátoch.
Ako už naznačuje správa, zber údajov je veľmi citlivá záležitosť. Bez neho by však nebolo možné stanoviť rozsah diskriminácie, ani si urobiť obraz o tom, či sú prijaté opatrenia účinné. Keďže veľké množstvo nazhromaždených informácií spadá do kategórie citlivých osobných údajov týkajúcich sa rasového a etnického pôvodu, náboženského presvedčenia alebo sexuálnej orientácie, treba postupovať v súlade s príslušnými ustanoveniami smernice 95/46/ES o ochrane osobných údajov.
Táto smernica ukladá všeobecný zákaz spracovávania citlivých osobných údajov. Umožňuje ale celý rad výnimiek predovšetkým v prípadoch, keď osoba, ktorej sa spracovávanie takýchto údajov týka, dá na to svoj výslovný súhlas, alebo - a to citujem - spracovávanie údajov je nevyhnutné na účely výkonu povinností a špecifických práv v oblasti pracovného práva.
Členské štáty sú takisto oprávnené - pod podmienkou poskytnutia vhodných bezpečnostných opatrení - udeľovať výnimky z dôvodov závažného verejného záujmu. Závisí iba od členských štátov, či sa na účely vypracovania štatistiky rozhodnú zbierať údaje týkajúce sa etnického pôvodu s cieľom bojovať proti diskriminácii. Táto štatistika bude podliehať implementácii bezpečnostných opatrení požadovaných smernicou o ochrane osobných údajov.
Prieskum Eurobarometer o diskriminácii v Európskej únii ukazuje, že väčšina európskych občanov bola všeobecne pripravená poskytovať anonymne osobné údaje v súvislosti s prieskumom verejnej mienky s cieľom bojovať proti diskriminácii. Tri zo štyroch požiadaných osôb boli pripravené poskytnúť svoje osobné údaje o svojom etnickom pôvode, náboženskom presvedčení alebo viere.
Takéto informácie sú mimoriadne dôležité v kontexte pozitívnych opatrení zameraných na zmiernenie diskriminácie a hlboko zakoreneného znevýhodneného postavenia. Komisia vo februári 2007 publikovala odporúčania Európskej únie pre zber a budovanie databázy údajov pre jednotlivé oblasti rovnosti, aby pomohla členským štátom zlepšiť postup pri zbere údajov.
Tá istá štúdia Eurobarometer z januára 2007 odhalila, že ľudia sa cítia nedostatočne informovaní o svojich právach pre prípad, že by sa sami stali obeťou diskriminácie. Hoci sa stupeň znalostí výrazne odlišoval - napríklad medzi Fínskom, kde 65 % opýtaných povedalo, že pozná svoje práva, a Rakúskom, kde na túto otázku kladne odpovedalo iba 17 % - faktom zostáva, že priemer iba 32 % jasne ukazuje, ako ste práve uviedli, že aktivity na zvýšenie povedomia v tejto oblasti sú dôležitejšie ako kedykoľvek predtým.
Som presvedčený, že naše súčasné aktivity podporené tohtoročným Európskym rokom rovnakých príležitostí pre všetkých, v rámci ktorého sa usporiadalo okolo 430 akcií na úrovni členských štátov, a európskou kampaňou boja za rôznorodosť a proti diskriminácii pomôžu prekonať nedostatočné povedomie.
Rád by som spomenul aj programy odbornej prípravy, ktoré financujeme pre mimovládne organizácie, odborové organizácie, právnikov a spoločnosti.
Komisia je odhodlaná použiť akýkoľvek dostupný prostriedok na zlepšenie situácie Rómov v Európskej únii. To znamená, že bude treba zaistiť dôslednú aplikáciu smernice 2000/43/ES, využívajúc pritom štrukturálne fondy spoločenstva, predovšetkým Európsky sociálny fond, a pozdvihnúť povedomie medzi Rómami samotnými, ako aj všeobecnú verejnú mienku o ich právach a povinnostiach.
Expertná pracovná skupina pre sociálnu a odbornú integráciu etnických menšín, vrátane Rómov, začiatkom decembra predloží správu, súčasťou ktorej bude súbor odporúčaní. Cieľom skupiny je identifikácia prekážok, ktoré bránia integráciu a podporovanie osvedčených postupov, tak ako ich uplatňujú verejné inštitúcie a spoločnosti.
V tomto kontexte vítame iniciatívu Európskeho parlamentu o otázkach viacnásobnej diskriminácie a určite si koncom roka rada prečítam výsledky štúdie, ktorú vykonáva pre Komisiu. Je zrejmé, že nediskriminácia sama osebe nepostačuje na vytvorenie rovnakých možností pre určité skupiny, ktoré sú v porovnaní s ostatnými sociálne väčšmi znevýhodnené: Komisia preto požiadala o vypracovanie hĺbkovej analýzy o osvedčených postupoch, tak ako ich uplatňujú členské štáty hlavne v oblasti zamestnaneckej politiky.
Komisia považuje za rovnako dôležité, aby členské štáty riadne uplatňovali svoje vlastné zákony, hoci samotná existencia legislatívy jednoznačne nestačí. Naším cieľom je jej posilňovanie výskumom, zvyšovaním povedomia, odbornej prípravy, výmenami osvedčených postupov a týmto spôsobom zabraňovať diskriminácii všade, kde je to len možné, a primerane odškodňovať jej obete, kde to nie je možné.
v mene skupiny PPE-DE. - (FR) Vážený pán predsedajúci, vážení kolegovia, chcel by som sa poďakovať pani Buitenwegovej za vykonanú prácu, ktorá je mimoriadne kvalitná. Správa nastolila niekoľko priamych a dobre premyslených otázok a dôkladne rozpracovala hlavné problémy spojené s využívaním smernice.
Nasleduje správa o rovnosti žien a mužov v Európskej Únii - 2007, ktorú pripravila pani kolegyňa Piia-Noora Kauppi v mene Výboru pre práva žien a rodovú rovnosť.
spravodajkyňa. - Vážený pán predsedajúci, v prvom rade by som chcela vyjadriť svoju vďačnosť Komisii za prípravu tejto veľmi dôležitej správy. Rovnosť žien a mužov v Európskej únii je problematika, ktorá si zasluhuje našu plnú pozornosť. Hoci sme v posledných desaťročiach dosiahli mnoho, dôležité problémy pretrvávajú.
Stredobodom správy Komisie sú otázky spojené so zamestnanosťou. Napríklad rodové rozdiely v platovom ohodnotení, neistota na pracovnom trhu, zosúladenie pracovného a rodinného života, toto sú otázky, ktoré majú vplyv na každodenný život miliónov žien. Sú tiež jasne spojené s demografickým problémom, ktorému čelí Európa. Ako vyplýva zo správy Komisie, na šiestich z ôsmich miliónov nových pracovných miest vytvorených v EÚ od roku 2000 pôsobia ženy. Väčšina z týchto šiestich miliónov nových pracovných miest obsadených ženami pochádza zo sektora služieb. Z 11,7 milióna nových pracovných miest vytvorených v odvetví služieb väčšinu vykonávajú ženy. Preto je sektor služieb, jeho rast a vnútorný trh, takým dôležitým pre mnoho žien v Európe.
Avšak väčšinu nových pracovných miest pre ženy tvorí zamestnanie na čiastočný pracovný úväzok, pričom niektoré z nich sú nebezpečné, neisté a slabo platené. Veľkým problémom pre mnoho žien v Európe sú tiež pracovné zmluvy na dobu určitú, a to s ohľadom na udržateľnosť pracovného miesta a rovnako na stabilitu ich rodinného života. Z údajov Komisie vyplýva, že 32 % žien zamestnaných v EÚ má zamestnanie na čiastočný úväzok v porovnaní s iba 7 % mužov, čo je jasným znakom rodového rozdielu v zamestnaniach na čiastočný úväzok na trhu práce v Európe.
Priemerný rozdiel v platovom ohodnotení medzi mužmi a ženami, v súvislosti s ktorým Komisia spustila v júli iniciatívu, je v rámci EÚ 15 % a v niektorých európskych krajinách až 30 %. Rodový rozdiel v platovom ohodnotení sa neznížil, hoci smernice o zásade rovnakej odmeny pre mužov a ženy sú v platnosti už viac ako 30 rokov, preto je veľmi príhodné, že sa Komisia zaoberá touto problematiku. Na druhej strane vieme, že členské štáty, ktoré prijali politiku na zosúladenie pracovného a rodinného života žien a mužov majú vyššiu pôrodnosť, vyššie percento žien uplatnených na trhu práce a vyššiu mieru zamestnanosti.
Ženy tiež pracujú v rámci EÚ na väčšine vysoko kvalifikovaných, nie manuálnych pracovných pozíciách. Tento týždeň sme mali dosť rozsiahle spravodajstvo týkajúce sa fínskej štúdie o ženách na vedúcich pozíciách v obchode. Z celkového množstva 14 000 fínskych spoločností, ktoré boli súčasťou štúdie, vytvorili ženy na vedúcich pozíciách každoročne o 1 % vyšší zisk než muži. To je o 10 % lepší výsledok ako mali muži. Aj napriek tomu, že všetko ostatné bolo z prepočtu vylúčené, ženy mali vo vedúcom postavení v obchode jasnú prevahu. Rovnako aj túto skutočnosť vezme v budúcnosti Komisia do úvahy.
Vo Fínsku, rovnako ako v ostatných krajinách, je vzdelanie kľúčom ku kariérnemu postupu žien. Zvýšenie vzdelávacích noriem ide ruka v ruke so zvýšením zamestnanosti žien. Podľa štúdie Komisie je napríklad vo Fínsku 32,7 % vysoko kvalifikovaných žien v porovnaní s 24,3 % mužov. Teda všetky iniciatívy na poli vzdelania a celoživotného vzdelávania, ktoré navrhla Komisia, sú potrebné a je veľmi dôležité, aby bolo vzdelávanie naďalej zamerané na politiku rodovej rovnosti.
Moja správa vyzýva na zavedenie osobitných opatrení na zabránenie rozdielom, ktoré sú spôsobené prerušením práce pre čerpanie materskej dovolenky alebo dovolenky z dôvodu starostlivosti o nezaopatrenú osobu. Komisia pripraví rodovú analýzu vplyvu dôchodkových reforiem na život žien v EÚ s cieľom uplatňovať individuálny prístup k dôchodkovým právam, rovnako ako k systému sociálneho zabezpečenia a daňovému systému. Za obzvlášť dôležitú považujem skutočnosť, že správa nalieha na členské štáty, aby rozložili náklady na materskú dávku v období materskej dovolenky, čím by zabezpečili, že ženy už nebudú predstavovať finančne nákladnejšiu pracovnú silu ako muži. Rozhodne dúfam, že môj vlastný členský štát, ktorý drží svetový rekord - vládu pozostávajúcu zo 60 % ženských ministeriek, sa ujme tejto problematiky a rozloží náklady na materskú/otcovskú dávku.
V správe sa rovnako zdôrazňuje potreba venovať sa hlavnému demokratickému deficitu. Chceme preskúmať okolnosti, ktoré zabraňujú účasti žien v politike a vo vyššom manažmente verejnej správy na všetkých úrovniach a, ak to bude možné, prijať opatrenia na zabránenie takýmto situáciám. Musíme tiež venovať pozornosť situácii žien, ktoré patria do etnických menšín a prisťahovalkyniam, pretože ich sociálne vylúčenie zvyšuje viacstranná diskriminácia zvonku, ako aj zvnútra ich vlastných komunít. Vyzývam Komisiu na spoluprácu s členskými štátmi pri zhromažďovaní náležitých údajov a aby presadila prijatie opatrení, ktoré by mohli zabrániť obchodovaniu s ľuďmi na účely sexuálneho zneužívania a nútenej práce.
Myslím, že to môžeme uzavrieť pozitívnou a povzbudivou poznámkou. Ženy dnes majú príležitosti, o ktorých väčšina ich matiek a starých matiek nemohla ani snívať. Ženy, ktoré žnú úrodu úžasného nového sveta, by mali vysloviť svoj názor a myslím si, že bolo veľmi dôležité, že Komisia prebrala iniciatívu pri predložení tejto správy. Pokračujeme v boji za úplnú rovnosť oboch pohlaví v Európe.
člen Komisie. - (FR) Vážený pán predsedajúci, pani Kauppiová, poslanci Parlamentu, Komisia nadšene víta túto správu a návrh uznesenia o rovnosti žien a mužov v Európskej únii. Prijatím správy sa zdôrazňuje záväzok Parlamentu v oblasti dosiahnutia rodovej rovnosti. Rád by som poďakoval a zablahoželal pani Kauppiovej ako spravodajkyni za skutočnosť, že text vyjadruje podporu prístupu a opatreniam Európskej komisie, ktoré prijíma na podporu rovnosti žien a mužov.
Rodová rovnosť je predovšetkým jednou zo základných hodnôt Európskej únie. Je to tiež priestor, v ktorom Európa udáva cestu, v mnohých prípadoch predvída zmeny v spoločnosti. Počas posledných pár rokov bolo začatých niekoľko dôležitých a náročných iniciatív. Prijatie časového plánu pre rovnosť žien a mužov vyzdvihlo veľkorysé záväzky Komisie, ktoré spočívajú, na všetkých frontoch, v ráznom presadzovaní snahy o dosiahnutie skutočnej rovnosti medzi ženami a mužmi v každej oblasti.
Komisia víta dôraz, ktorý kladie Parlament svojím vyhlásením na rôzne námety, ktoré plán tiež určuje ako oblasti na prioritné vybavenie, obzvlášť rovnosť medzi ženami a mužmi v zmysle ekonomickej nezávislosti, zosúladenie pracovného a súkromného života, rovnováha v zastúpení žien a mužov na pracovných pozíciách v procese rozhodovania, a potreba boja proti stereotypom.
Kým sme nepochybne zaznamenali pokrok v snahe o dosiahnutie rodovej rovnosti, hlavné problémy očividne pretrvávajú. Komisia súhlasí so spravodajkyňou, že musíme pokračovať v našich snahách a upevniť to, čo bolo dosiahnuté. V tomto ohľade si je Komisia vedomá dôležitosti účinnej aplikácie acquis communautaire, pričom bude svoju úlohu strážcu Zmlúv vykonávať rázne. Nebude váhať začať konanie o porušení predpisov, ak sa bude domnievať, že smernica nebola transponovaná správne. Poznáme niekoľko súčasných príkladov konania o porušení predpisov, v rôznych etapách, vo vzťahu k rodovej rovnosti.
S cieľom zlepšiť súlad s právom Spoločenstva, Komisia pripravila sieť - známu ako Európska sieť subjektov v oblasti rovnosti - spájajúcu organizácie zodpovedné na národnej úrovni za presadzovanie rovnosti žien a mužov. Komisia sa nazdáva, že zlúčenie skúseností na národnom stupni a bližšia spolupráca so samotnou Komisiou môže viaceré špecializované inštitúcie zefektívniť v ich úlohe podporovania rovnosti a zabezpečiť, aby národné agentúry zodpovedné za vysvetlenie legislatívy tak urobili čo najjednotnejšie.
V správe sa tiež zdôrazňuje veľký význam zosúladenia pracovného a súkromného života v procese dosiahnutia skutočnej rovnosti mužov a žien. Uvedené odráža vlastný názor Komisie. Je nám dobre známe, že vo väčšine domácností zodpovednosť za rodinné a domáce povinnosti ďalej nesú ženy. Potom je pravdepodobnejšie, že ženy viac ako muži musia prerušiť, či dokonca ukončiť svoje vzdelávanie alebo kariéru. Toto nevyhnutne vedie k rodovým nerovnostiam vo vzťahu k práci, rovnako ako k podrývaniu produktívneho potenciálu žien. Poskytnutie dostupných a finančne dosiahnuteľných služieb starostlivosti o dieťa na dobrej úrovni je nesmierne dôležité ako prostriedok zvýšenia zamestnanosti žien, čo je argument pochádzajúci z barcelonských cieľov. Komisia bude podávať správy o postupe v plnení týchto cieľov v roku 2008.
Komisia sa tiež ujala procesu diskusie so sociálnymi partnermi o zosúladení pracovného a súkromného života, ktorého druhá fáza bola ukončená na konci júla. Podľa názoru Komisie je to komplexná otázka, ktorej sa treba venovať prostredníctvom celej škály nástrojov. Súčasné právne predpisy Spoločenstva však zároveň môžu byť pozmenené a doplnené tak, aby väčšmi zohľadňovali problémy, ktoré Európa musí riešiť. Komisia v súčasnosti skúma reakcie sociálnych partnerov na diskusiu, ktoré použije ako základ na prijatie nevyhnutných opatrení. Budeme tiež pokračovať v podpore výmeny osvedčených postupov v tejto oblasti, ako uvádza návrh uznesenia.
Rád by som zopakoval, že úcta k zásade rovnosti všetkých žien a všetkých mužov je jednou zo základných hodnôt Európskej únie. Otázka vyrovnanej účasti žien a mužov v procese rozhodovania je preto veľmi dôležitá. Z tohto dôvodu je to jedna z priorít v časovom pláne na dosiahnutie rodovej rovnosti, ktorý Komisia prijala minulý rok.
Rád by som skončil zdôraznením toho, aké dôležité je bojovať proti stereotypom, čo je bod, ktorý sa v správe objavil viackrát. Stereotypy pravdepodobne tvoria najväčšiu prekážku na ceste k rovnosti medzi ženami a mužmi a bojovať proti nim vyžaduje úsilie až nad rámec legislatívnych a finančných opatrení: je to o zmene foriem správania, postojov a hodnôt, ktoré určujú a ovplyvňujú mužské a ženské úlohy v spoločnosti a pracovné rozhodnutia, ktoré robia. Politika rovnosti bola vždy hnacou silou zmeny v správaní a spôsobov myslenia a v tejto úlohe bude pokračovať. Komisia srdečne víta podporu Parlamentu vo forme tohto návrhu uznesenia.
Ako spravodajkyňa Výboru pre poľnohospodárstvo a rozvoj vidieka by som rada zdôraznila dôležitosť schválenia niektorých návrhov obsiahnutých v našom stanovisku, ktoré neobsahovala správa pani Kauppiovej, a požiadala o vašu podporu na ich schválenie na tomto plenárnom zasadnutí vzhľadom na ich dôležitosť pre milióny žien pracujúcich v poľnohospodárstve a na vidieku, ktorých činnosť musí byť zviditeľnená prostredníctvom ich začlenenia do štatistík ako poľnohospodárskych a nie domácich pracovníčok.
Pre ich právne postavenie žien pracujúcich v poľnohospodárstve je nesmierne dôležité, aby boli plne uznané v záujme zefektívnenia rovnakých práv a možností vrátane oblasti sociálneho zabezpečenia. Materstvu musí byť poskytnutá účinná ochrana, pričom existuje aj potreba lepšieho prístupu k zdravotnej starostlivosti, vzdelaniu, celoživotnému vzdelávaniu, zariadeniam pre deti a rodiny, najmä jasliam, miestnym kultúrnym centrám a trhom, z ktorých všetky vyžadujú väčšie investície a lepšie verejné služby vo vidieckych oblastiach. Toto je jediný spôsob, ako zabrániť vysokým stupňom chudoby a izolácie, ktoré postihujú ženy v niektorých vidieckych oblastiach, a dosiahnuť lepšiu sociálnu súdržnosť.
Vážený pán predsedajúci, v súčasnosti pracuje viac žien, no nanešťastie neprimerané množstvo ich pracuje v neistých zamestnaniach. To znamená, že ženy musia byť flexibilné, a predsa zarábajú málo. Medzi práce vyhradené najmä pre ženy patrí upratovanie, opatrovanie a pozícia pokladníčky v supermarketoch alebo nákupných strediskách; ekvivalentom týchto slov v angličtine je trojité C - cleaning, caring, cashiering. No my ženy chceme iné tri pozície, ich ekvivalentom v angličtine je trojité M: money ako peniaze - rovnaká mzda za rovnakú prácu, management ako manažment - čoraz viac žien je vysoko kvalifikovaných, čiže by nemali mať problém preniknúť cez sklený strop na vedúce pozície, a nakoniec motherhood ako materstvo - áno, chceme mať možnosť spojiť prácu, kariéru a materstvo, a z tohto dôvodu potrebujeme oveľa väčšiu politickú podporu.
Nepotrebujeme len viac zariadení na opatrovanie detí, ako je to stanovené v barcelonských cieľoch. Nie, my potrebujeme starostlivosť o deti tej najvyššej kvality. Všetky matky a otcovia musia byť schopní dovoliť si starostlivosť o dieťa, a Spoločenstvo ich musí finančne podporiť. Nie sú to len deti zámožných rodičov, ktoré by mali prijímať maximálnu podporu od skorého veku. Nepotrebujeme rovnaké práva len pre mužov a ženy, ale rovnako potrebujeme aj rovnaké práva pre všetky deti. Vzdelávanie a výchova nezačína v škole, ale oveľa skôr. Musíme zmeniť spôsob nášho myslenia.
Veľa z tohto môžeme nájsť v prvotriednej správe pani Kauppiovej, ktorú podporujeme. Vyslovujem spravodajkyni blahoželanie.
Vážený pán predsedajúci, dámy a páni, tiež by som rada zablahoželala pani Kauppiovej za jej správu, ktorá poskytuje pohľad na súčasnú situáciu v oblasti práce v Európe. Keď sme vo Výbore pre práva žien a rodovú rovnosť mali príležitosť nahliadnuť do tejto problematiky, pani Kauppiová nám pomohla označiť a objasniť určitý problém. Týmto problémom je fakt, že v Európe existuje rozdiel v platovom ohodnotení medzi mužmi a ženami, rozdiel v mzde za rovnakú prácu, ktorý nemôžeme tolerovať.
Táto situácia vznikla aj napriek tomu, že školská dochádzka u žien je vysoká, v súčasnosti tvoria ženy 59 % absolventov v Európe, vzrástlo aj zapojenie žien do pracovného procesu a ženy teraz získavajú značné uznanie za výsledky, ktoré dosahujú. Verím, že dôležitejším bodom je, že správa poukazuje na niektoré prvky, ktoré neprestávajú sťažovať zapojenie žien do pracovnej činnosti s tým dôsledkom, že sa to v praxi deje bez akéhokoľvek opodstatnenia, čo je v úplnom protiklade k európskym zákonom a k zákonom členských štátov zakazujúcich rozdielnu odmenu za vykonanú prácu. Nedeje sa to len na juhu Európy, ako sa obyčajne tvrdí, ale v rámci celej Európy, dokonca aj v škandinávskych krajinách, a dokonca aj v krajinách, v ktorých nás tradícia vedie k akceptovaniu zapojenia žien do pracovného procesu a inštitúcie sú tu pevnejšie a lepšie uznané.
Preto sa domnievam, že zameraním sa na jeden z problémov vznesených pani Kauppiovou, teda to, či úplné rozloženie nákladov na materské dávky a rodičovské príspevky má byť všeobecnou praxou v členských štátoch, že tieto náklady, kým sú ešte čiastočne znášané spoločnosťami, podporia zamestnávateľov prijímať menší počet žien, čo následne ovplyvní ich kariéru.
v mene skupiny PSE. - (ES) Vážený pán predsedajúci, pán komisár, zároveň s poďakovaním spravodajkyni za jej kvalitnú správu chcem zdôrazniť predovšetkým harmóniu, ktorá charakterizovala spoločné úsilie všetkých inštitúcií EÚ v oblasti politiky rodovej rovnosti počas roka 2007. Chvályhodný je pevný záväzok našich inštitúcií dosiahnuť rodovú rovnosť, ako je to vyjadrené v Európskom pakte pre rodovú rovnosť prijatom Európskou radou a Pláne uplatňovania rovnosti žien a mužov, ktorý je účinný do roku 2010.
Čo sa týka ukazovateľov uvedených v správe, s prihliadnutím na správu za predošlý rok, nedostatok podstatnejšieho pokroku smerom k zásade rovnakej mzdy za rovnakú prácu, o ktorej sa zmienila pani Sartoriová, je poľutovaniahodný a právom kritizovaný. Rodové rozdiely v odmeňovaní v Európskej únii dosahujú 15 %, pričom ich zníženie bude vyžadovať v nasledujúcich rokoch väčšie úsilie.
Je pre mňa veľkým potešením privítať v mene Parlamentu delegáciu členov Národného ľudového kongresu Čínskej ľudovej republiky, ktorí sú usadení na galérii pre významných návštevníkov.
Členovia delegácie pricestovali do Štrasburgu, aby sa stretli so svojimi kolegami z Európskeho parlamentu pri príležitosti 25. výročia medziparlamentného stretnutia medzi členmi Európskeho a čínskeho parlamentu.
Delegáciu vedie pán Wang Jingfan, podpredseda Výboru zahraničných vzťahov Národného ľudového kongresu Čínskej ľudovej republiky. Delegácia zahŕňa päť členov Stáleho výboru Národného ľudového kongresu vrátane Jeho excelencie, pána Čchengjuan Kuan, čínskeho veľvyslanca pri Európskej únii a niekoľko ďalších vysokopostavených predstaviteľov Oddelenia zahraničných vzťahov Národného ľudového kongresu.
Dnes poobede cestuje delegácia do Atén, kde bude pokračovať vo svojej návšteve Európy. Členom delegácie prajem príjemný zvyšok pobytu na území Európskej únie.
4. Operácia PESD na východe Čadu a severe Stredoafrickej republiky (hlasovanie)
(DE) Vážený pán predseda, dámy a páni, v tomto uznesení predovšetkým tvrdíme, že EUFOR sa má považovať za premosťovaciu silu medzi terajším mandátom, ktorý má nahradiť nasledujúca misia. Vláda Čadu však listom zo dňa 21. septembra neobjasnila, či k tomu dá súhlas. Preto vzniká tento pozmeňujúci a doplňujúci návrh k odseku 3 (h):
(DE) "pred začiatkom rozmiestnenia EUFOR-u je potrebný jasný záväzok vlády Čadu prijať hodnotenie medzinárodného spoločenstva týkajúce sa nevyhnutnosti nasledujúcej misie."
(FR) Vážený pán predseda, nezaujímali ste sa o náš názor na tento pozmeňujúci a doplňujúci návrh pred jeho zaradením do hlasovania.
Mali ste sa spýtať, či niekto nie je proti nemu.
(FR) Vážený pán predseda, nazdávam sa, že tento pozmeňujúci a doplňujúci návrh je nadbytočný vzhľadom na list, ktorý dostali Spojené národy od vlády Čadu dňa 11. septembra 2007, v ktorom vláda vyslovuje svoj súhlas. Mám tu kópiu listu a citujem: "vláda Čadu víta nové odporúčania generálneho tajomníka Spojených národov, ktoré sa nachádzajú v jeho správe zo dňa 10. augusta 2007, spolu s názorom na rozmiestnenie medzinárodnej prítomnosti vo východnom Čade, ktoré majú prispieť k [...]" a tak ďalej.
Tento pozmeňujúci a doplňujúci návrh preto neslúži žiadnemu účelu. Dohoda je písomná a prístupná každému, kto si ju želá prečítať. Som dosť prekvapený, lebo kópiu tohto textu som zaslal pánovi Gahlerovi. Z tohto dôvodu navrhujem, aby sme hlasovali proti tomuto pozmeňujúcemu a doplňujúcemu návrhu.
(DE) Samozrejme, mám tu ten text a jeho kľúčovým bodom je:
"po šiestich mesiacoch zhodnotí vláda Čadu počiatočný výsledok tejto prítomnosti z hľadiska možného nástupníctva operácie Európskej únie inými kontingentmi v rámci plánu Spojených národov a so súhlasom Čadu".
(DE) To znamená, že to môže Čad vetovať. Ak vláda nesúhlasí, nič sa neuskutoční. To je dôvod, prečo navrhujem doplniť, že Čad musí prijať hodnotenie medzinárodného spoločenstva a nemôže použiť právo veta.
Vážený pán predseda, kým ešte máme delegáciu Národného ľudového kongresu na galérii pre verejnosť, chcem tiež povedať, že dúfam, že si pán Wang Jingfan odnesie z tohto Parlamentu veľmi silný odkaz o našich očakávaniach, že Čína bude aktívnejšie presadzovať riešenie problémov v Barme.
Vážený pán predseda, rozprávali sme o tomto včera a viem, že si naše názory odnesie so sebou.
Aby sme ušetrili čas, smiem navrhnúť dva pozmeňujúce a doplňujúce návrhy? V súčasnosti sa nám situácia v Barme veľmi rýchlo mení. Po prvé, navrhujem, aby sme v odseku 1 pridali na koniec ďalšiu vetu: 'a úplne odsudzuje brutálnu odpoveď barmských predstaviteľov.
Vážený pán predseda, odsek 3 by teraz znel: "Vyjadruje svoje zdesenie nad zabitím mierumilovných protestujúcich, nalieha, aby sa bezpečnostné sily vrátili do kasární a vyzýva k uznaniu oprávnenosti uskutočňovaných požiadaviek na medzinárodnú lekársku pomoc pre zranených a na prepustenie zatknutých demonštrantov a ostatných politických väzňov."
(DE) Vážený pán predseda, súhlasím s pánom Van Ordenom a ďalšími - berúc do úvahy aj prítomnosť pána Wang Jingfan a delegácie - že tento Parlament by mal vyslať empatický signál. V súvislosti s odsekom 5 by sme však mali požadovať, aby bol text pozmenený nasledovne, pretože po tom, čo sa v minulosti stalo v Bezpečnostnej rade, si viac nemôžeme byť istí, či sme navrhli text dostatočne opatrne. Len kvôli tomu, že chceme byť veľmi presní, žiadame, aby bol odsek 5 preformulovaný nasledovne:
(DE) "Žiada Čínu, aby plne podporila jasné stanovisko Bezpečnostnej rady Spojených národov, ktoré odsudzuje použitie brutálnej sily."
(DE) Uvidíme, či sa právo veta už použilo, no žiadame Parlament, aby súhlasil, že potrebujeme jasné odsúdenie Bezpečnostnou radou a Čína by ho mala podporiť.
(DE) Vážený pán predseda, naša skupina taktiež chcela predložiť na rokovanie ústny pozmeňujúci a doplňujúci návrh, ale myslím si, že môžeme súhlasiť s týmto spoločným prístupom. Podľa mojich informácií už Čína hlasovala proti a nielen Čína, ale aj ďalší stály člen Bezpečnostnej rady, Rusko. Preto by som súhlasil s prerokovaním pozmeňujúceho a doplňujúceho návrhu Martina Schulza, aby sa Čína a Rusko dostali do úzkych.
(SK) Ďakujem za slovo a ďakujem pani Descamps za správu, ktorá posúva ďalej proces digitalizácie knižníc v Európskej únii.
Svojím hlasovaním som podporil predbežný dokument, pretože proces digitalizácie knižného fondu, filmových záznamov a tiež audio a video záznamov, ktorý prebieha vo všetkých členských štátoch, je pomalý a roztrieštený. Považujem za nutné sústrediť pozornosť na koordináciu týchto národných iniciatív, a predovšetkým na uchovávanie digitálneho materiálu. Na celoeurópskej úrovni je potrebné venovať významnú pozornosť uchovávaniu digitálnych kópií. Vytvorenie digitálnej kópie knihy alebo filmu nemusí byť zárukou ich dlhodobého zachovania.
Všetok digitálny materiál, či už je to digitalizované dielo, ale aj pôvodný digitálny materiál, je potrebné udržiavať tak, aby bol neustále dostupný. Totiž s digitálnym uchovávaním máme malé skúsenosti. Samotná digitalizácia bez dôslednej stratégie uchovávania kópie môže viesť k znehodnoteniu vynaložených investícií.
písomne. - (FR) Hlasoval som za veľmi rozumnú správu mojej ctenej kolegyne Marie-Hélène Descamps o vytvorení Európskej digitálnej knižnice, ktorá by všetkým a vo všetkých európskych jazykoch sprístupnila naše kultúrne a vedecké dedičstvo.
Keď toto píšem, prajem si, aby som mohol vzdať poctu bývalému francúzskemu prezidentovi Jacquesovi Chiracovi, ktorý sa - spolu s piatimi ďalšími predstaviteľmi štátov Európskej únie - ujal v apríli 2005 iniciatívy na tomto projekte. Som rád, že Európsky parlament silne signalizuje Komisii, že tento projekt by sa mal stať prioritou. Som tiež rád, že sa vynárajú možné riešenia operačných problémov: koordinácia všetkých existujúcich európskych digitálnych knižníc, prístup pre verejnosť a spolupráca s viacerými hlavnými aktérmi v tomto sektore, napríklad najmä so spisovateľmi, vydavateľmi a kníhkupectvami.
Toto je nástroj, ktorý si zaslúži našu podporu, lebo pomôže bojovať proti ignorancii a tak propagovať demokraciu, mier a prosperitu. Dobrá práca, Marie-Hélène Descamps!
písomne. - (PT) Táto správa sa týka odporúčaní Európskej komisie z 24. augusta 2006 vyzývajúcich členské štáty, aby koordinovali svoje úsilie na dosiahnutie synergie na európskej úrovni v oblasti digitalizácie a navrhujúcich zriadenie európskej digitálnej knižnice formou spoločného viacjazyčného prístupového portálu k európskemu kultúrnemu dedičstvu. Dňa 13. novembra 2006 Rada tieto odporúčania jednohlasne prijala.
Európsky parlament schválil tieto odporúčania, predložil však niekoľko návrhov zameraných na objasnenie, berúc do úvahy rozsah problémov, ktoré sa môžu objaviť, napríklad počas práce na koncepčnej a technickej organizácii všetkých kategórií kultúrneho materiálu, vzhľadom na rôzne štádiá, ktoré sa musia brať do úvahy a potenciál textových materiálov, na ktoré sa nevzťahuje autorské právo.
Aj keď v nás môžu pretrvávať pochybnosti o rôznych návrhoch zahrnutých v tomto uznesení Európskeho parlamentu, hlasovali sme v prospech tejto koncepcie, poukazujúc pritom na potrebu chrániť autorské práva, brániť jazykovú a kultúrnu rôznorodosť, dosiahnuť solidaritu a ekonomickú a sociálnu súdržnosť, a to preto, aby sme zabezpečili, že sa táto zaujímavá myšlienka nestane len ďalším zdrojom diskriminácie a sociálneho vylúčenia.
písomne. - (SV) Knižnica prác, ktoré nie sú chránené autorským právom, je vynikajúca myšlienka, príliš dobrá na to, aby sa do toho miešala EÚ a zbabrala to. Preto sa zdržiavam hlasovania. Dobrá myšlienka (+), EÚ ju oddiali svojou byrokraciou (-) = zdržiavam sa.
písomne - (FR) Hlasoval som za túto vynikajúcu správu vychádzajúcu z vlastnej iniciatívy môjho českého kolegu Tomáša Zatloukala o efektívnosti a rovnosti v európskych systémoch vzdelávania a odbornej prípravy, ktorá bola vypracovaná ako odpoveď na oznámenie Európskej komisie.
Celoživotné vzdelávanie a odborná príprava sú nevyhnutnosťou, ako je cieľ založenia európskej sústavy kvalifikácií pre celoživotné vzdelávanie, ktorá má uľahčiť uznávanie študijných výsledkov a umožniť viditeľné, transparentné prestupovanie medzi rôznymi študijnými odbormi. Som taktiež za zavedenie kultúry hodnotenia systémov vzdelávania a odbornej prípravy prostredníctvom spoľahlivých meradiel.
Investícia do celoživotného vzdelávania a odbornej prípravy je ústredným bodom pre sociálnu súdržnosť a poskytne ľuďom tie zručnosti, ktoré potrebujú, aby sa mohli efektívnejšie prispôsobiť rozličným zmenám vo svojom živote. Podporujem všetky návrhy uvedené v správe vo vzťahu k rôznym úrovniam vzdelávania: predškolské, základné, stredoškolské, univerzitné a odborné.
písomne. - (PT) Hlasovali sme proti tejto správe, aj keď sme si v nej všimli niekoľko pozitívnych prvkov, pretože nesúhlasíme s celkovou líniou jej argumentov a s niektorými jej postojmi, či už sa týkali cieľov ďalšieho vzdelávania alebo poplatkov, ktoré obchádzajú skutočnosť, že problémy znevýhodnených skupín nemožno riešiť len tým, že sa im ponúknu finančné podnety, ako napríklad tie ohlásené pre Portugalsko. Toto nie je spôsob, ako možno znížiť nerovnosť v prístupe k univerzitnému vzdelaniu.
Aj keď zohľadníme argumenty spravodajcu, že vzdelanie ovplyvňuje ekonomický rast "zvyšovaním ľudského kapitálu a schopnosti inovácie" a názor, že zvyšovaním efektívnosti vzdelávania a odbornej prípravy môžu jednotlivci a spoločnosť ako celok získať návratnosť svojich investícií až o 8 %ročne, môžeme vidieť, ktoré krajiny tým stratia, ak rozhodujúcim spôsobom neinvestujú do ďalšieho vzdelávania, ktoré by bolo prístupné všetkým vrstvám obyvateľstva.
Podľa nedávnych štúdií 75 miliónov občanov EÚ - inými slovami 32 % pracovnej sily - nedostalo primerané vzdelanie. V roku 2010 bude len 15 % nových pracovných miest otvorených pre túto skupinu ľudí, ktorí pochádzajú najmä z najmenej zvýhodnených vrstiev spoločnosti. Preto je potrebné zabezpečiť rovnaký prístup k vzdelávaniu.
písomne. - (SV) Väčšine v tomto Parlamente treba pravidelne pripomínať, že systém vzdelávania je v Európskej únii národnou záležitosťou.
Táto správa Výboru pre kultúru a vzdelávanie Európskeho parlamentu prejednáva množstvo záležitostí, ktorými by sa mali zaoberať inštitúcie EÚ, ktoré však s nimi nemajú vôbec nič do činenia. Napríklad, v odseku 12 návrhu správy sa uvádza, aby Európsky parlament prijal stanovisko, "že je potrebný väčší výskum v oblasti predškolského vzdelávania na úrovni EÚ, najmä v oblasti skorých a cielených činností s cieľom určiť praktické kroky, ktoré povedú k očakávaným účinkom".
Navrhovaný text odseku 48 znie: "[Európsky parlament] sa domnieva, že na to, aby sa lepšie zamerala činnosť EÚ, by bolo potrebné vyvinúť proces založený na správach pravidelne predkladaných členskými štátmi, ako aj na nezávislej kontrole, s cieľom vyhodnotiť výkon systémov vzdelávania a odbornej prípravy v rámci EÚ, venujúc osobitnú pozornosť získavaniu základných zručností žiakmi a dosiahnutiu cieľov rovnosti".
Toto všetko je pokus zasahovať do oblastí právomocí, ktoré sú výsadnými právami členských štátov. Zásada subsidiarity sa ako obyčajne dáva stranou a v tejto dôležitej oblasti sa podkopáva konkurencia inštitúcií. Preto hlasujeme proti tejto správe
písomne. - (PL) Vážený pán predseda, hlasujem za túto správu pána Zatloukala o efektívnosti a rovnosti európskych systémov vzdelávania a odbornej prípravy.
Politiky odborného vzdelávania a odbornej prípravy majú významný pozitívny dopad na ekonomické a sociálne výsledky, na vyvážený rast a sociálnu súdržnosť. Nízka efektivita a nerovný prístup ústia do vysokých skrytých nákladov - obmedzené daňové príjmy, zvýšené požiadavky na zdravotnú starostlivosť a podporu z verejných fondov, ako aj náklady spojené s vyššou úrovňou protispoločenského správania.
V záveroch lisabonskej Európskej rady z marca 2000 sa dôraz kládol na vzdelávanie ako kľúč k rastu európskej ekonomiky a spoločnosti.
Táto správa predstavuje citlivé myšlienky týkajúce sa metód opätovného zavedenia efektívneho vyučovania na základných a stredných školách ako aj na univerzitách.
Čo je tiež dôležité, je výzva obsiahnutá v tejto správe, v ktorej sa vlády členských štátov vyzývajú, aby uskutočnili dlhodobé plánovanie priorít vzdelávania na národnej aj miestnej úrovni.
písomne. - (SV) Správa obsahuje veľa dobrých myšlienok, ako znížiť sociálne vylúčenie atď., ale potom sa všetko pokazí tým, že sa v nej hovorí o tom, ako môžu univerzitné poplatky slúžiť ako finančný podnet! Najhoršie zo všetkého je to, že sa príliš zaoberá "efektívnosťou", "súťaživosťou" a "vysokými štandardmi výkonu". Čo sa stalo s kreativitou, schopnosťou kritického skúmania a nezávislého myslenia? EÚ chce výrobné jednotky konformistov, orientovaných na spotrebu a výrobu. Našťastie EÚ nemá moc nad vzdelávaním a tak by to malo aj zostať. Budem hlasovať proti tejto správe.
(PL) Vážený pán predseda, napriek skutočnosti, že 129 krajín zrušilo trest smrti, miera, do akej sa tento trest používa po celom svete, je stále veľmi znepokojujúca. Len v roku 2006 bolo popravených 1 591 osôb; najmenej 3 861 osôb je v súčasnosti odsúdených na trest smrti. Európska únia je svetovým lídrom v boji proti trestu smrti. Zrušenie trestu smrti je kľúčovou otázkou v oblasti ľudských práv vo vzťahoch EÚ s nečlenskými štátmi EÚ na medzinárodných fórach, akým je OSN. Tento politický záväzok ide ruka v ruke s významnou finančnou podporou projektov realizovaných v rámci Európskej iniciatívy pre demokraciu a ľudské práva. Navyše, zrušenie trestu smrti sa prijíma ako podmienka pre členstvo v Európskej únii a v Rade Európy.
Je preto o to viac poľutovaniahodné, že Európa nebude vďaka opozícii z poľskej vlády dňa 10. októbra oslavovať Svetový deň proti trestu smrti. Chcela by som vyjadriť ľútosť, že tento postoj, ktorý poľská vláda prijala ako súčasť predvolebnej stratégie, poškodí imidž Poľska z hľadiska propagácie jeho základných hodnôt na medzinárodnom poli a v celej Európskej únii. Rozhodnutie Rady týkajúce sa memoranda o treste smrti a myšlienka spoločného uznesenia, ktoré Únia predloží na najbližšom rokovaní Valného zhromaždenia OSN, si zaslúžia úplnú podporu.
(PL) Vážený pán predseda, rád by som povedal, že som hlasoval proti uzneseniu o treste smrti. Chcel by som zdôrazniť, že v mojej krajine, v Poľsku, bol trest smrti zrušený pred 19 rokmi.
Dámy a páni, mám smutnú povinnosť informovať vás o úmrtí kolegu poslanca a bývalého kolegu poslanca.
Náš kolega poslanec Fausto Correia zomrel včera ráno. Narodil sa 29. októbra 1951 v meste Coimbra a mal len 55 rokov. Zanechal po sebe ženu a troch synov. Vyštudoval právo na univerzite vo svojom rodnom meste Coimbra a pokračoval vynikajúcou kariérou obhajcu, novinára a následne politika v Portugalsku. Dlho bol poslancom portugalského parlamentu, ako aj štátnym tajomníkom premiéra Antónia Guterresa. Od roku 2004 bol poslancom Európskeho parlamentu. Fausto Correia bol a zostane v Portugalsku slávnym a obľúbeným vďaka svojmu sústavnému a dlhodobému poslaniu nastoliť demokraciu a svojej oddanosti základným hodnotám bratstva a susedstva. Fausto Correia bude veľmi chýbať jeho rodine, priateľom a nám, jeho kolegom poslancom.
Kondolenčná kniha, do ktorej môžu poslanci a personál Európskeho parlamentu prispieť svojimi prejavmi sústrasti, bude k dispozícii počas rokovania tento týždeň v stredu a vo štvrtok pred sálou.
S veľkým zármutkom sme sa dozvedeli o úmrtí nášho bývalého kolegu poslanca Christiana de la Malčne, ktorý bol poslancom Európskeho parlamentu v dvoch obdobiach - od roku 1959 do roku 1961 a v rokoch 1962 až 1994. Christian de la Malčne, ktorý bol tiež bývalým ministrom a senátorom za prezidenta De Gaullea, zomrel 26. septembra vo veku 86 rokov. Ako bývalý predseda skupiny Európskych progresívnych demokratov a skupiny Európskej obnovy a demokratickej aliancie bol Christian de la Malčne zarytým Európanom srdcom i mysľou. Svoj život zasvätil silnej a demokratickej Európe a politickému spoločenstvu.
Christian de la Malène bol kolega a priateľ, ktorého si budeme pamätať pre jeho ľudskosť a jeho politickú odhodlanosť. Pri tejto príležitosti si ho chceme s vďačnosťou pripomenúť.
Vážení kolegovia a kolegyne, vaše excelencie, dámy a páni. Dnes nie je len medzinárodný deň proti trestu smrti. Rada Európy so svojimi 47 členskými štátmi a s podporou Európskeho parlamentu a Európskej komisie vyhlásila 10. október aj európskym dňom proti trestu smrti.
Sme veľmi radi, že v tento deň sú s nami aj zdravotné sestry z Bulharska a doktori, ktorí prednedávnom unikli trestu smrti v Líbyi.
Rád by som využil túto príležitosť a v mene celého Parlamentu veľmi srdečne privítal zdravotné sestry Nasyu Nenovu, Kristiyanu Valchevu, Snezhanu Dimitrovu, Valyu Chervenyashku, Valyu Siropulo a doktorov Ashrafa Ahmeda Gomma El Hagous a Zdravka Gueorguieva.
Od februára 1999 boli donútení stráviť osem rokov vo väzbe počas čakania na proces v Líbyi, pričom boli falošne obvinení za úmyselné infikovanie stoviek líbyjských detí vírusom HIV.
Sme proti trestu smrti. V minulosti sme preto opakovane vyzývali líbyjské úrady, aby prepustili bulharské zdravotné sestry a palestínskych doktorov.
Trest smrti je vážnym porušením ľudských práv a predovšetkým práva na život. V mene Európskeho parlamentu by som preto chcel zdôrazniť našu neochvejnú odhodlanosť viesť kampaň proti trestu smrti. Prikladáme tomu veľký význam vo vzťahoch s našimi susedmi a partnermi na celom svete.
Ďakujem tým štátom, ktoré len nedávno zrušili trest smrti, predovšetkým Rwande. Tento príklad ukazuje, že dokonca aj štáty, ktorých občania trpeli najhroznejšími zločinmi, sa vzdali trestu smrti ako prostriedku spravodlivosti. Ďalšou príležitosťou na podporu celosvetového zrušenia trestu smrti sú olympijské hry, ktoré sa uskutočnia v Pekingu na budúci rok. Poskytujú nám príležitosť prelomiť steny mlčania, ktorými Čína obklopuje výkon trestu smrti.
Európska únia predložila návrh uznesenia týkajúci sa trestu smrti Valnému zhromaždeniu OSN. Táto iniciatíva, ktorú Európsky parlament pri mnohých príležitostiach vyzdvihol, je dôležitým krokom k zrušeniu trestu smrti a v tomto ohľade vyzývame portugalské predsedníctvo Rady, aby túto tému aktívne propagovalo v rámci OSN v New Yorku.
Európsky parlament na túto tému viedol mnoho rozpráv a len v tomto roku sme prijali tri uznesenia týkajúce sa trestu smrti. O žiadnej inej téme sa v Európskom parlamente tak intenzívne nekonzultovalo. Trest smrti rezolútne odmietame, v každej forme a bez ohľadu na jeho odôvodnenie.
Členským štátom Európskej únie sa na základe spoločných hodnôt podarilo stať spoločenstvom bez nejakého trestu smrti. Tento záväzok je obsiahnutý aj v Charte základných práv EÚ. Keď bude Charta na základe reformnej zmluvy právne záväzná, budeme dokonca môcť povedať, že trest smrti sa v Európskej únii zrušil na všetkých úrovniach. Som rád a som vďačný, že ani jeden členský štát Európskej únie nespochybnil zrušenie trestu smrti v Charte základných práv EÚ, ani nikdy vážne neuvažoval o jeho opätovnom zavedení. Európska únia ako globálny hráč tak môže poukazovať na tento mimoriadny úspech v oblasti ľudských práv a brániť ho.
Na pamiatku obetí by som vás rád požiadal o minútu ticha.
Dnes, v európsky a medzinárodný deň proti trestu smrti my, Európsky parlament, žiadame všetky štáty, ktoré pokračujú vo vykonávaní rozsudkov smrti, aby nasledovali náš príklad a trest smrti zrušili. Európska únia je vám pri tom pripravená a ochotná pomôcť.
(DE) Vážený pán predseda, rád by som urobil vyhlásenie a požiadal Vás o Vašu podporu. Ako viete, naša skupina sa rozhodla zvolať schôdzu rozšíreného predsedníctva v Moskve, aby sme hovorili o rôznych problémoch týkajúcich sa vzťahov medzi Ruskom a Európskou úniou s rôznymi ruskými stranami - s vládou, ako aj s opozíciou. Zistili sme, bohužiaľ, že by ruská vláda nevydala víza našim kolegom a táto schôdza by sa teda nemohla uskutočniť. Stalo sa to týždeň potom, ako chcel Podvýbor pre ľudské práva zvolať v Moskve podobnú schôdzu. Podobne nedostali víza a schôdza sa teda nemohla uskutočniť.
Považujeme za neprijateľné, že nám vláda, ktorú niektoré hlavy štátov opisujú ako bezchybnú demokraciou, neumožní zorganizovať bezchybnú demokratickú udalosť v Moskve. Radi by sme požiadali Parlament, aby túto situáciu preveril, a Vás, pán predseda, aby ste nás podporili písomným vyhlásením adresovaným miestnym veľvyslancom aj ruskej vláde.
Veľmi pekne Vám ďakujem, pán Cohn-Bendit. Na základe svojho presvedčenia a povinnosti budem reagovať na to, o čo ste žiadali.
Príprava neformálneho samitu hláv štátov a predsedov vlád (Lisabon, 18. - 19. októbra 2007)
Ďalším bodom sú vyhlásenia Rady a Komisie o príprave neformálneho samitu hláv štátov a predsedov vlád v Lisabone v dňoch 18. až 19. októbra 2007.
úradujúci predseda Rady. - (PT) Vážený pán predseda, dámy a páni. Pán predseda, určite pochopíte, že predtým, než prejdem na konkrétny bod programu, kvôli ktorému som dnes tu, rád by som v mene portugalskej vlády a portugalského predsedníctva Rady poďakoval sa úprimnú a priateľskú poctu, podľa mojej mienky veľmi zaslúženú, ktorú ste vzdali pri takej nečakanej a smutnej strate môjmu krajanovi a poslancovi tohto Parlamentu, doktorovi Faustovi Correiovi.
Portugalsko bolo touto správou úplne šokované. Bola to totiž správa o strate niekoho, kto bol skutočne dobrým človekom a kto bol pre nás všetkých príkladom boja za ľudskú dôstojnosť a hodnoty, v ktoré veríme: hodnoty právneho štátu a rešpektovania ľudských práv.
Táto strata je určite veľká. Mali by sme sa len snažiť, ak sa nám to podarí, nasledovať jeho príklad. Som úprimne vďačný tomuto Parlamentu za vzdanie úcty, ktorú portugalská vláda samozrejme zopakuje.
podpredsedníčka Komisie. - Vážený pán predseda, v minulom roku som v Parlamente hovorila o tom, čo Komisia považovala za hlavnú silu pokroku v dnešnej Európskej únii a vymedzili sme tzv. duálny prístup - aktívna politická agenda a ambiciózny prístup k reformnej zmluve boli cieľmi, ktoré sa navzájom podporovali. V tej rozprave sa dosiahla značná zhoda, podľa mňa z troch dôvodov.
V prvom rade odráža úroveň zrelosti Európskej únie, lebo Európa sa dnes dotýka mnohých oblastí života ľudí, čo vytvára očakávania. Ústup Európy do pozície najnižšieho spoločného menovateľa by bol veľkou chybou. Po druhé si myslím, že náročná úloha komunikácie Európy s jej obyvateľmi si vyžadovala nový prístup, ktorý by obsahoval dôkladnejšie uvedomenie si skutočnosti, ako Európa súvisí s spoločenskými potrebami, ekonomickými cieľmi a základnými hodnotami svojich občanov. A napokon, nový prístup nebol založený len na politickom inštinkte: opieral sa o prácu, ktorú Komisia uviedla vo svojom Pláne D pre demokraciu, dialóg a diskusiu, na ktorom sa aktívne podieľalo mnoho poslancov tohto Parlamentu.
Neformálne stretnutie Európskej rady budúci týždeň bude duálnym prístupom v akcii. Na jednej strane by sme mali vidieť, ako hlavy štátov a vlád uzatvárajú medzivládnu konferenciu a hlasujú za novú reformnú zmluvu. Na strane druhej, predsedníctvo naznačilo svoj zámer prehĺbiť diskusiu o tom, ako Európa reaguje na globalizáciu.
Začnime teda reformnou zmluvou: pred nami leží text, ktorý predstavuje veľký pokrok. Rada by som vzdala hold práci portugalského, ako aj nemeckého predsedníctva, za spôsob, akým rozvážne a vyrovnane posunuli proces vpred a preukázali svoje veľké odhodlanie.
Podobne ako kolega z predsedníctva, aj ja chcem vyjadriť poctu Parlamentu za jeho konštruktívnu úlohu v poslednej fáze. Naša spolupráca bola dobrá a vďaka pánovi Brokovi, pánovi Barónovi Crespovi a pánovi Duffovi dnes máme lepšiu zmluvu z hľadiska jej ustanovení o právach a občianstve. Zároveň prostredníctvom formálneho vyhlásenia potvrdíme plnoprávne postavenie Charty základných práv .
Spomeňte si, koľko ľudí tvrdilo, že Európska únia 27 členských štátov už nikdy nebude schopná odsúhlasiť text zmluvy. Sme blízko toho, aby sme im dokázali, že znovu nemali pravdu. Odhodlanie nás všetkých dosiahnuť dohodu poukazuje tiež na Európu s množstvom nápadov do budúcnosti. Ak sa dohodneme v priebehu budúceho týždňa, obhájime správnosť dohody, ktorá zodpovedá mandátu. Musíme prekonať posledné prekážky minulosti. Som si istá, že hlavy štátov a vlád si plne uvedomia, že atmosféra vzájomného obviňovania a sporov v Lisabone procesu ratifikácie nijako nepomôže.
Radi by sme boli, samozrejme, predišli neúčastiam, ak je však toto cena za pokrok v prípade ambicióznej reformnej zmluvy, musíme ju prijať. Je to prirodzená súčasť kompromisov a rokovaní.
Rada by som sa tiež poďakovala Parlamentu za rýchlu a účinnú reakciu na výzvu zo strany Európskej rady na predloženie návrhov jej budúceho zloženia. Ide o problematiku náročnú a citlivú pre nás všetkých, ako aj pre členské štáty. Rada by som preto zdôraznila potrebu dohody zo strany Parlamentu aj Rady.
Ešte posledné slová k zmluve: politická dohoda Európskej rady je dôležitým krokom, ale ako všetci vieme, ňou príbeh nekončí. Dúfam, že počas procesu ratifikácie dokážeme spolupracovať a že ho budeme považovať za príležitosť komunikovať, vysvetľovať a počúvať o Európskej únii. Tam, kde to bude možné, by mala existovať koordinácia, ako to navrhla Komisia minulý týždeň v novom dokumente s názvom Komunikovanie o Európe v partnerstve.
Zároveň potrebujeme zmluvu, ktorá je maximálne zrozumiteľná a pochopiteľná a ktorá bude obsahovať ucelený text dostupný hneď, ako to bude možné, po uzatvorení medzinárodnej konferencie. Počas procesu ratifikácie, ktorý povedie k európskym parlamentným voľbám v roku 2009 bude pre určenie postojov rovnako dôležité aj informovanie Európanov o našej politickej agende. Budúci týždeň budeme vďaka predsedníctvu diskutovať o Európe a globalizácii. Je to veľmi aktuálne: každým rokom je jasnejšie, že globalizácia je hlavným problémom tejto generácie Európanov. Nejakým spôsobom sa dotýka každého občana: tovary a služby, ktoré nakupujeme, televízia, ktorú sledujeme, energia, ktorú používame, a práca, ktorú robíme. Európska únia už istý čas úspešne rozvíja politiku, ktorou uznáva dôležité prepojenie medzi ekonomickým úspechom a sociálnymi istotami. Globalizácia však nie je statická. Jasne nám to ukázali turbulencie na finančných trhov v priebehu tohto leta. Neustále sa musíme prispôsobovať meniacim sa okolnostiam.
Ako už spomínal pán Lobo Antunes, minulý týždeň Komisia prijala dokument pre túto diskusiu, ktorý bude zároveň základom pre návrhy týkajúce sa kontroly lisabonskej stratégie rastu a pracovných miest, ktoré budú predložené neskôr v priebehu tohto roka. Hovorí o tom, že Európa sa musí prichystať na globalizáciu, aby dokázala úspešne reagovať na tlak, ktorý vytvára na ekonomiky, na naše inštitúcie a našich občanov, a aby sa tiež chopila príležitostí lepšej prosperity, vytrhnutia ľudí z chudoby, vytvorenia nových trhov pre naše produkty, bližšej spolupráce a väčšieho zdieľania hodnôt. Dokument tiež veľmi jasne poukazuje na to, že globalizácia nie je len neprekonateľnou vonkajšou prírodnou silou, voči ktorej Európska únia vystupuje ako pasívny pozorovateľ. Globalizáciu môžeme prispôsobiť v určitej miere na svoj vlastný obraz. A to je naša úloha: byť dostatočne sebavedomí, pokiaľ ide o naše hodnoty, vízie a nástroje, ktoré máme k dispozícii na zabezpečenie toho, aby Európa v ére globalizácie uspela.
Zároveň odmietame protekcionizmus. Hovoríme áno ochrane našich obyvateľov, ale hovoríme nie protekcionizmu, ktorý ich môže len ochudobniť. Zároveň vysiela posolstvo našim partnerom: nedáme sa ľahko prehovoriť, budeme brániť európske záujmy. Znamená to vyrovnané ihrisko, zabezpečenie obojstrannej otvorenosti, vyjasnenie si faktu, že neustúpime zo svojich vysokých štandardov zdravotnej starostlivosti, bezpečnosti, ochrany životného prostredia a spotrebiteľov.
Dokument je rovnako nekompromisný, pokiaľ ide o naše hodnoty. V ére globalizácie môžeme prosperovať, avšak chceme to urobiť vlastným spôsobom. Náš rast bude musieť byť udržateľný. Stanovili sme ambiciózne ciele na zníženie emisií skleníkových plynov a využívanie obnoviteľných zdrojov energie a splníme ich. Stretnutie bude významnou príležitosťou na opätovné nastolenie vodcovskej úlohy Európy počas prípravy na konferenciu na Bali.
Použijeme naše spoločenské modely na rozšírenie výhod globalizácie v celej našej spoločnosti. Patria medzi naše najväčšie hodnoty. Pomôžu našim občanom prispôsobiť sa a poskytnú im nástroje na úspešné zvládnutie rýchlej zmeny. Spoločenský samit tripartity pred neformálnym zasadnutím Európskej rady poskytne skvelú príležitosť na stanovenie rámca.
Je jasné, že Európska únia dnes Európanom ponúka spôsob, ako z globalizácie vyťažiť čo najviac, spôsob, ako poskytnúť kontinentálny kontext, ktorému sa jednotlivé krajiny nevyrovnajú. Keďže chceme spomínaný európsky záujem dosiahnuť, v podobe lisabonskej stratégie rastu a pracovných miest na to máme pripravený nástroj. Naša hospodárska analýza dokazuje, že lisabonská stratégia začína plniť svoj cieľ. Dokument upozorňuje na množstvo politických oblastí, ktoré si v ďalšom trojročnom cykle - až do roku 2010 - vyžadujú ešte väčšiu pozornosť: je to vzdelávanie a flexiistota vrátane zvýšenej pozornosti venovanej aktívnemu zaraďovaniu politík a adekvátnej sociálnej ochrany; nepísaná sloboda pre myšlienky a výskumníkov; ekoinovácia; zákon o malých podnikateľoch v Európe, ktorý má miliónom malých spoločností v celej EÚ pomôcť pri raste a vytváraní ďalších pracovných miest. Nič z toho nie je jednoduché, dá sa to však dosiahnuť. Viem, že tento Parlament sa bude naďalej úzko angažovať v sledovaní napredovania lisabonskej stratégie na úrovni EÚ, ako aj na vnútroštátnych úrovniach. Vaše stanoviská k bodom, ktoré sme tu načrtli, budú tvoriť základný vstup do balíka, ktorý prijmeme v decembri.
Neformálne zasadnutie Európskej rady je dôležitým stretnutím v dôležitom okamihu. Dovoľte nám využiť príležitosť ukázať Európanom, že Európska únia sa pozerá vpred, že upravuje svoju politiku tak, aby splnila výzvy zajtrajška, a pripravuje si správne nástroje.
spravodajca. - (DE) Vážený pán predseda, úradujúci predseda Rady, pani podpredsedníčka, kolegovia poslanci, máme tu príklad dobrej spolupráce medzi dvomi predsedníctvami Rady: nemeckým predsedníctvom Rady, ktoré pripravilo mandát, ktorý sa teraz ukazuje byť mimoriadne stabilným, rozsiahlym a radikálnym, pretože ho uskutočnilo portugalské predsedníctvo Rady. Skutočnosť, že po práci právnych odborníkov teraz stojíme pred situáciou, v ktorej sú veci jasné a definovateľné, pričom tento úspech snáď bude pokračovať tento pondelok na stretnutí ministrov zahraničných vecí, ukazuje, že existuje naozaj dobrá šanca, že reformná zmluva bude budúci týždeň vo štvrtok už hotovou vecou.
Traja zástupcovia sa rozhodli podporiť tento mandát. Nielen preto, že sa tým naplnia naše sny, ale preto, že v danej situácii je to to najlepšie, čo sa dá dosiahnuť s cieľom získať väčšiu demokraciu a väčšie možnosti konať. Väčšie možnosti konať v rozšírenej Únii a väčšie možnosti konať v súlade s novými výzvami dnešného sveta, od energetickej bezpečnosti, terorizmu, zahraničnej a bezpečnostnej politiky všeobecne, globalizácie, organizovaného zločinu až po klimatické zmeny a mnoho ďalších okruhov.
Tento úspech je dôsledkom toho, že sme zlepšili príležitosti rozhodovania v Rade, sektor energetickej bezpečnosti získal nové kompetencie a v oblasti právnej a domácej politiky, o ktorej budú moji kolegovia hovoriť neskôr, sme našli riešenie tretieho piliera. Európsky parlament - a to je druhá výhra - sa stáva spolurozhodujúcim orgánom pre tieto otázky tak, aby mal v budúcnosti rovnaké právomoci spolurozhodovania v 95 % legislatívnych prípadov, dokonca aj v oblasti poľnohospodárskej politiky a rozpočtu ako takého. Často sa zabúda, že toto všetko balík obsahuje. Znamená to, že demokratický deficit, ktorý Európska únia až dodnes mala, sa v rozhodujúcej miere končí. A to je podstatný pokrok!
Iné krajiny s problémami mali príležitosti vyrovnať nerovnováhu v rámci tohto mandátu a počas rokovaní na základe neúčasti, ktorá má jasné lehoty, na základe čoho sa neobmedzí rast všeobecne, no zachovajú sa ich príležitosti vyplývajúce zo spoločného práva a podobne. Červené oblasti sú teda garantované, čo by malo uľahčiť proces ratifikácie bez referenda, ak som správne pochopil relevantné záruky alebo vyhlásenia urobené počas rokovaní.
S právnou záväznosťou Charty základných práv EÚ sa Únia stane spoločenstvom hodnôt dokonca aj s neúčasťami, ktoré môžu jej členské štáty využiť. Netýka sa to však európskych rozhodnutí, pretože európske právne predpisy sa robia spoločne. Zostáva len otázka uplatňovania v jednotlivých členských štátoch z pohľadu práv súdov a občanov, pričom s Chartou základných práv EÚ a vytvorením právnej subjektivity sa aj tu dostávame do nových dimenzií.
Európska únia však musí zvážiť niekoľko ďalších bodov. Bod 1: článok 24 mandátu - ochrana údajov vo vonkajších vzťahoch - sa musí z môjho pohľadu preformulovať alebo sa formou vyhlásenia musí určiť, že všeobecné otázky ochrany údajov, ako napríklad osobné záznamy o cestujúcich, nie sú dotknuté. Tento bod treba bližšie vysvetliť. Ochrana údajov - údaje o občanoch by sa nemali poskytnúť ďalej súdneho preskúmania a zapojenia parlamentu. Považujem to za rozhodujúce.
Ďalším bodom je správa pánov Alaina Lamassoura a Adriana Severina v mene Výboru pre ústavné veci o zložení Európskeho parlamentu.
spravodajca. - (FR) Pán predsedajúci, dámy a páni, návrh uznesenia je reakciou na pozvánku od Európskej rady v júni. V článku 9 A návrhu Zmluvy sa uvádza, že budúce zloženie Parlamentu bude otázkou sekundárnych právnych predpisov. Rozhodne o ňom Európska rada a bude prijaté jednohlasne na základe iniciatívy Európskeho parlamentu a s jeho súhlasom. Rada nás pozýva, aby sme vysvetlili, ako by mal tento postup fungovať. Chce nás vidieť vyriešiť tento horúci zemiak.
Pre náš Parlament je to ozajstná politická výzva. Sme schopní prísť s reformou, ktorá sa vzťahuje na nás? Naposledy sme to mali urobiť v roku 2000 a Parlamentu sa to nepodarilo. Z tohto pohľadu možno sa významný politický výsledok považovať už hlasovanie vo Výbore pre ústavné veci. Získali sme veľkú väčšinu: dve tretiny v konečnom hlasovaní a tri štvrtiny v hlavnom bode, rozdelení kresiel medzi členskými štátmi z pohľadu skutočných čísel.
Akému problému to čelíme? Najprv by sme si mali uvedomiť, že súčasný Parlament so 785 poslancami už nevyhovuje novej právnej pozícii, ktorá vyplýva zo zmenenej a doplnenej Zmluvy z Nice. Tento systém založený na 736 poslancoch EP sa má použiť, ak nedôjde k inému novému rozhodnutiu. Až doteraz boli v Rade a v Parlamente členské štáty rozdelené do kategórií: jeden štát so superveľkosťou, niekoľko veľkých štátov, niekoľko štátov strednej veľkosti, niekoľko malých atď. Každá kategória má rovnaké hlasovacie práva v Rade a rovnaký počet kresiel v Parlamente.
To už neplatí! Budúca Zmluva zavádza vo vzťahu k tomuto systému dva typy inovácií. Na jednej strane sú skutočné čísla: maximálne 750 poslancov EP, s hornou hranicou 96 a spodnou hranicou 6 kresiel na členský štát. Na druhej strane je zásada: medzi maximom a minimom musia byť členské štáty zastúpené podľa degresívnej proporcionality a dnes máme v Parlamente za úlohu definovať túto zásadu, a to vybrať mieru proporcionality a mieru degresivity alebo aká je miera nadmerného zastúpenia štátov s najmenším počtom obyvateľov a miera nedostatočného zastúpenia štátov s najväčším počtom obyvateľov.
Váš výbor navrhuje, aby sa táto zásada pretransformovala takto: po prvé, minimálny a maximálny počet stanovený Zmluvou sa musia v plnej miere využiť. Použitie hornej hranice 750 kresiel nám konkrétne dáva malú takpovediac rezervu kresiel, takže degresívnu proporcionalitu možno použiť bez zníženia počtu kresiel ktorejkoľvek krajiny. To je základná politická voľba a je absolútne nevyhnutné získať jednohlasný súhlas v Európskej rade.
Po druhé, čím väčší je počet obyvateľov v krajine, tým je samozrejme väčší jej nárok na väčší počet kresiel. Po tretie, čím väčší je počet obyvateľov v krajine, tým väčší počet obyvateľov je zastúpený každým poslancom tejto krajiny v Európskom parlamente. Až doteraz, pán predsedajúci, španielsky poslanec EP zastupuje viac než 875 000 ľudí, pričom nemecký poslanec EP zastupuje len 832 000 ľudí. Až doteraz má Nemecko dvakrát väčší počet obyvateľov než Španielsko. Táto anomália sa napraví tým, že Španielsko získa štyri ďalšie kreslá. Celkovo zasahujú navrhované zvýšenia desať krajín.
Sme si plne vedomí toho, že je to len dočasné riešenie. Bolo by vhodné vymyslieť nejaký matematický vzorec, ktorý by sa automaticky použil na prípadné ďalšie budúce rozšírenia, no časový rámec, ktorý sme mali k dispozícii, nám to neumožnil. Uznesenie však obsahuje v tomto smere niekoľko odporúčaní. Podobne platí, že sme museli použiť len dostupné údaje o počte obyvateľov, a to od Eurostatu, pretože sme nemali žiadne údaje od samotných obyvateľov. Adrian Severin o tom povie viac.
Napokon by som rád varoval našich kolegov poslancov, aby nepredkladali pozmeňujúce a doplňujúce návrhy, ktoré sú v rozpore so základnými zásadami tejto správy a v závislosti od konkrétneho prípadu by mohli znamenať abnormálne výhody veľkých krajín oproti malým krajinám alebo malých krajín oproti veľkým krajinám. Naša práca by bola v tomto prípade márna, pretože bez jednohlasného rozhodnutia v Rade budeme musieť dodržať 736 kresiel stanovených Zmluvou z Nice.
Takže dámy a páni, zdržte sa, prosím, zvyšovania počtu pre svoju krajinu. Popoludnie sme strávili vyhláseniami o tom, že sme jedinou demokratickou inštitúciou, ktorá chráni záujmy Európanov pred inými inštitúciami, pred národným egoizmom. A teraz máme perfektnú príležitosť dokázať, že je naše konanie hodné našich slov.
spravodajca. - Pán predsedajúci, naše návrhy - pána Lamassoura a môj - potvrdené Výborom pre ústavné veci prinášajú množstvo zlepšení do aktuálnych postupov týkajúcich sa zloženia Európskeho parlamentu. Ak sa prijmú a primerane rozšíria, nebudú sa už ďalej vytvárať umelé zoskupenia, nebudú svojvoľné rokovania, žiadne ďalšie rozširovanie na úrok účinnosti Európskeho parlamentu, ktorý sa zväčšuje s počtom členov. Dôjde k väčšej reprezentatívnosti na základe demografickej skutočnosti, a nie na základe formálnych alebo symbolických právnych vzťahov. Dôjde k väčšej solidarite medzi veľkými a malými štátmi vyplývajúcej z degresívnej proporcionality zastúpenia. Budeme mať úplnú legitímnosť na základe zastúpenia občanov vyplývajúcu zo skutočnosti, že Európsky parlament budú voliť občania Európy.
Je potrebné všimnúť si rozdiel medzi demokratickou legitímnosťou Európskeho parlamentu, ktorá sa opiera o hlasovanie občanov Európy, a národným zastúpením v Európskom parlamente, ktoré vychádza z demografických reálií v členských štátoch. My, Európsky parlament, sme zástupcami občanov a štátov zároveň.
Ihneď vidíte, niektorí hovoria len občania, iní hovoria štáty. Sme zároveň Spolkovým smenom a Spolkovou radou. V budúcnosti by sme snáď mali pouvažovať o jasnom oddelení tejto stránky, ale teraz - keď sme konečne prijali, že občania hlasujú a že degresívna proporcionalita by mala zohľadňovať veľkosť spoločenstiev žijúcich na národných územiach - je mi ľúto, sme oboje.
Samozrejme, v tomto ohľade je ešte vždy potrebné vyjasniť myšlienku európskeho občianstva; dúfam, že k tomu v blízkej budúcnosti dôjde. Naša správa však nie je predbežná, ale prechodná. Je prechodná, pretože sa domnievam, že nami definované princípy budú mať dlhé trvanie, avšak bude potrebné postupovať ďalej. Som si istý, že v budúcnosti môžeme dopĺňať to, čo sme vám už navrhli. Preto sme zahrnuli niekoľko revíznych doložiek, ktoré podľa nás - pána Lamassoura a mňa - zaistia flexibilitu, prispôsobivosť a budúci vývoj v rámci spôsobu, akým sa Parlament zostavuje.
Táto správa nikoho netrestá. Odmenení budú možno tí, ktorí majú lepšiu demografickú politiku. Určite je však výzvou pre lepšiu demografickú politiku, vrátane migračnej. Nemyslím, že by niekto strácal - a snáď ani nikto nevyhráva - ak by sme to previedli na hru s nulovým súčtom. Pokiaľ budeme mať z pohľadu demokracie legitímnejší Parlament, vyhráva každý.
Máme niekoľko pozmeňujúcich návrhov. Niektorí kolegovia by radi obmedzili postupný pokles v prospech proporcionality - väčšia proporcionalita znamená viac kresiel pre väčšie krajiny. Iní by zase chceli väčší pokles bez väčšej proporcionality. Väčší pokles znamená viac kresiel pre malé krajiny. Preto si myslím, že musíme zamietnuť obe tieto extrémne možnosti s cieľom presadiť možnosť, ktorá je, súhlasím, nedokonalá, ale ktorá je pre súčasnosť tou najlepšou. A túto možnosť spolu s pánom Lamassourom navrhujeme. Niektorí by sa chceli pozrieť, na čo sa odvoláva. Niektorí by chceli, aby sa zohľadňovali všetci štátni príslušníci bez ohľadu na krajinu ich trvalého bydliska. Ďalší by chceli, aby sa vzali do úvahy všetci obyvatelia v ich krajinách. Ostatní sa pokúšajú vidieť len občanov Európy žijúcich v určitej krajine. Naše názory sa teda v tomto bode líšia. Jediným riešením je teda držať sa súčasných postupov a súčasných údajov agentúry Eurostat.
A napokon sú aj takí, ktorí bojujú o politickú prestíž a domnievajú sa, že ak nie sme rovnomerne zastúpení v tomto Parlamente, nemáme rovnakú politickú váhu. Myslím, že keď sme už prijali postupný pokles - a pomerný pokles - tieto umelé zoskupenia nemôžu ďalej zotrvať. Obávam sa, že ak neprijmeme toto uznesenie, Európsky parlament odošle správu, že nie je schopný prijať dôležitú reformu a že vždy musí čakať na výkonné inštitúcie, ktoré zaň rozhodnú. Myslím, že medzivládna konferencia zažije svoje prvé zlyhanie skôr, ako sa vôbec začne zaoberať problémami vo svojom programe. A toto zlyhanie môže byť začiatkom totálneho zlyhania. Obávam sa, že sa každý vráti k Zmluve z Nice, a nie ku klamlivým snom. Obávam sa, že tým vyšleme signál, ktorý bude znamenať rozdelenie na malé a veľké krajiny, a to zníži každý sen o jednote, spravodlivosti a začlenení. Preto skončím s výzvou všetkým svojim kolegom. Apelujem na náš zmysel európskej zodpovednosti a európskej solidarity. Hic Rhodus, hic salta! Tu je Rodos a umožnite nám na tomto mieste dokázať, že sme skutoční Európania, a nie pri poúčaní Komisie a Rady.
v mene skupiny PPE-DE. - (DE) Pán predsedajúci, správa poskytuje vysvetlenie, za ktoré by som rád vyjadril svoje úprimné poďakovanie obom spravodajcom, pánom Lamassourovi a Severinovi. Jasne z nej vyplýva, že sústavne prekračujeme stanovené horné a spodné limity. Konkrétne za toto by som rád vyjadril svoju vďaku. Toto objasnenie je dôležité pre nás všetkých.
Po druhé, táto správa poskytuje dva výsledky. Prvý, čím menej degresívnu stupnicu budeme mať, to znamená čím viac sa pridržíme proporcionality, tým skutočnejšiu právomoc a legitímnosť bude mať tento Parlament. Rozpor v tom, akú mieru degresivity potrebujeme - o koľko menej, o koľko viac - musíme neustále riadiť a podľa mňa je logické povedať, že čím menej degresivity, tým väčšia bude legitímnosť. Ako Nemec by som rád dodal, že je to samozrejme trochu problematické, pretože my ako Nemci sme jediní, ktorí budú mať na základe Zmluvy z Nice menej, než sme mali. Radi by sme tu získali trochu viac podpory, pretože diskusie v nemeckej tlači sú v tomto ohľade veľmi jednoznačné. Mali by sme to prijať, pretože aj my veríme, že európske hľadisko je dôležitejšie než všetky ostatné.
Napokon, dve zistenia, ktoré by sme mali využiť v budúcnosti. Prvé, naozaj by sme mali pracovať na vytvorení logického systému z dlhodobého hľadiska, o ktorom nebudeme musieť stále znovu rokovať. Druhé, máme tu dva kontroverzné pozmeňujúce a doplňujúce návrhy, 2 a 3. Naša skupina sa rozhodla, že bez ohľadu na to, ako prebehne hlasovanie o týchto dvoch kontroverzných témach, napokon budeme ako skupina hlasovať za správu Lamassoure/Severin. Rada nemá žiadnu výhovorku. Pozmeňujúci a doplňujúci návrh 2, ktorý sa len minimálne líši od čísel v správe pána Lamassoura, by znamenal, že Rada dostane správu od Parlamentu na obdobie 2009 - 2014. Náš Parlament a všetky skupiny teda podľa môjho názoru po zrelej úvahe splnili svoje povinnosti a Rada, ak bude chcieť, môže rozhodnúť.
v mene skupiny PSE. - Vážený pád predsedajúci, v mene skupiny PSE by som rád podporil túto správu. Naša skupina bude za správu hlasovať a dúfame, že tento text, ktorý bol prijatý 70 % väčšinou vo výbore, teraz v Parlamente podporí rovnako veľká väčšina ako celok.
Spravodajcovia - rozumne, s ohľadom na právne prekážky vymedzené novou Zmluvou, s ohľadom na časové prekážky určené pred uzatvorením medzivládnej konferencie - sa sústredili na korekciu hlavných anomálií v aktuálnom rozdelení kresiel namiesto toho, aby sa pustili do návrhu radikálnej nápravy systému, ktorý by viedol jedine k mŕtvemu bodu na medzivládnej konferencii a ohrozil by schválenie a ratifikáciu novej Zmluvy.
Žiadny členský štát nepríde o kreslá, na ktoré má nárok podľa ustanovení súčasných dohôd, ktoré hovoria o rozdelení kresiel od roku 2009 - samozrejme, s výnimkou ustanovení samotnej Zmluvy pre Nemeckú spolkovú republiku. S touto jedinou výnimkou nepríde žiadna krajina o kreslá v porovnaní s tým, čo sa plánuje v Zmluve na rok 2009.
Niektorí naši kolegovia sa teraz, samozrejme, pokúšajú získať viac kresiel pre svoj vlastný členský štát, niekedy aj argumentáciou o tom, že počet obyvateľov v ich krajine je zrazu omnoho väčší, než sme všetci predtým predpokladali, väčší ako hodnoty uvádzané agentúrou Eurostat, ktoré používa každý, vrátane Rady.
Iní poukazujú na to, že z dôvodu národnej prestíže by mali mať rovnaký počet kresiel ako iný konkrétny členský štát. Musím priznať, že ma veľmi prekvapil prístup talianskej vlády. Rozumiem, že pán Prodi a niektorí tu prítomní talianski poslanci argumentujú, že je pre Taliansko zásadné, mať rovnaký počet kresiel ako Francúzsko a Spojené kráľovstvo. Aj oni však akceptovali - ako my všetci - zásadu pomerného znižovania: pomerného vo vzťahu k počtu obyvateľov. Akceptujem, že moja krajina bude mať o jedno kreslo menej ako Francúzsko, aj keď sme až doteraz mali rovnaký počet. Preto nechápem, prečo by malo byť pre Taliansko také ťažké, prijať, že má z toho istého dôvodu menej kresiel ako Francúzsko. Som prekvapený, ak vláda krajiny, ktorá nám tak často hovorila, že je príkladom nám všetkým z pohľadu toho, aká je communautaire, že cíti silnú európsku zodpovednosť, že nie je nacionálna, že vždy kladie záujmy Európy pred svoje vlastné, ak práve Taliansko a pán Prodi teraz obhajujú, že by Taliansko z dôvodu národnej prestíže malo mať rovnaký počet kresiel ako Francúzsko a Spojené kráľovstvo, aj keď má iný počet obyvateľov.
Uzavriem to: rád by som vyzval tento Parlament, aby správu podporil, aby zamietol pozmeňujúce návrhy a poslal jasnú, presvedčivú správu Európskej rade.
Ďalším bodom je vyhlásenie Rady a Komisie o humanitárnej situácii v pásme Gazy.
Vážený pán predsedajúci, pani komisárka, dámy a páni, krátkodobá regionálna a medzinárodná perspektíva nám poskytuje príležitosť na mierovú možnosť vyriešenia izraelsko-palestínskeho konfliktu a vytvorenia Palestínskeho štátu - príležitosť, akú medzinárodné spoločenstvo nesmie premeškať.
Nachádzame sa v rozhodujúcej chvíli, ktorá by nám mohla umožniť dosiahnuť významný pokrok v mierovom procese na Strednom východe. Prebiehajúci bilaterálny politický dialóg medzi premiérom Olmertom a prezidentom Abbasom a posledné menovania vyjednávacích tímov na oboch stranách sú odvážnymi a povzbudivými krokmi, ktoré schvaľujeme a podporujeme a ktoré, dúfame, umožnia priniesť na medzinárodné stretnutie iniciované Spojenými štátmi americkými na jeseň hmatateľné výsledky.
Dúfame, že aktuálny priebeh, na ktorom sa významne zúčastňujú arabské krajiny, umožní posunúť sa vpred a vytvoriť životaschopný, demokratický a nezávislý Palestínsky štát, ktorý bude v mieri a bezpečí existovať popri Izraeli.
Európska únia v rámci aj mimo štvorky ukázala, že je dôveryhodným nestranným partnerom, ktorého cieľom je dosiahnuť úspešný dialóg medzi stranami. Preto naďalej cítime záväzok voči politickému procesu, misii vytvoriť základ pre Palestínsky štát a podpore hospodárskeho rozvoja palestínskych území.
Stretnutia štvorky a následne ministerské stretnutie ad hoc Spoločného výboru v New Yorku v dňoch 23. a 24. septembra znovu vyzdvihli podporu prebiehajúcemu diplomatickému úsiliu zo strany medzinárodného spoločenstva. V záverečnom oznámení zo stretnutia štvorky vyjadrila Európska únia a jej partneri v štvorke svoje obavy o podmienky v pásme Gazy a zdôraznili význam pokračujúcej humanitárnej a krízovej pomoci, ako aj poskytovania základných služieb palestínskemu ľudu.
Zástupca štvorky Tony Blair navyše upozornil na naliehavú potrebu rozvinúť palestínske hospodárstvo a príslušné inštitúcie ako základné podmienky správneho fungovania budúceho Palestínskeho štátu. Zdôraznil sa význam toho, aby zástupca štvorky vypracoval viacročný plán ekonomického a inštitucionálneho rozvoja palestínskych území. Na medzinárodnom stretnutí darcov na ministerskej úrovni, ktorý sa konal v rámci stretnutia ad hoc Spoločného výboru, sa zdôraznil záujem, ako aj potreba mobilizovať finančnú a technickú pomoc týchto projektov zo strany medzinárodného spoločenstva.
V mnohých medzinárodných správach sa spomína zhoršovanie humanitárnych podmienok obyvateľstva na týchto územiach, situácia, ktorá umožňuje zvyšovanie chudoby a rast násilia a propaguje radikalizmus a extrémizmus - cyklus, ktorý je potrebné rýchlo prerušiť. Rozhodnutie Izraela z 19. septembra vyhlásiť pásmo Gazy za nepriateľské územia a predpokladaná možnosť rozšírenia rozsahu sankcií uvalených na pásmo Gazy by mohla, ak k tomu naozaj dôjde, zhoršiť aktuálnu situáciu. Európska únia síce uznáva legitímne právo Izraela brániť sa, no zároveň zdôrazňuje potrebu, aby izraelské úrady starostlivo vážili dôsledky a následky svojich rozhodnutí na život ľudí v pásme Gazy.
Európska únia dôsledne znovu potvrdila svoj plný záväzok pokračovať v humanitárnej pomoci pre pásmo Gazy. Únia je veľkým darcom. V roku 2006 dosiahla celková suma pomoci Únie od Komisie a členských štátov hodnotu 688 miliónov EUR. V roku 2007 Komisia pridelila viac než 425 miliónov EUR rozdelených na humanitárnu a sociálnu pomoc, strategickú podporu vytvorenia Palestínskeho štátu a poradenstva v oblasti hospodárskych reforiem. Jedným z podporovaných prostriedkov smerovania pomoci darcov s ohľadom na komplexnú situáciu v oblasti bol dočasný medzinárodný mechanizmus, ktorého platnosť bola predĺžená o tri mesiace do konca roka. Komisia navyše plánuje reštrukturalizovať pomoc vláde prezidenta Abbasa a premiéra Fayada s cieľom jej zefektívnenia a zlepšenia jej výkonnosti.
Myslíme si však, že Európska únia by nemala niesť finančné bremeno sama a že by bolo preto potrebné, aby aj ostatní partneri, hlavne arabské štáty, prispeli k tomuto úsiliu a znášali časť nákladov na budovanie Palestínskeho štátu. EÚ zdôraznila význam znovuotvorenia vstupných a výstupných miest v pásme Gazy s ohľadom na zabezpečenie pohybu ľudí a tovarov v súlade s dohodou o prístupe a pohybe.
V rámci európskej podpory sa predpokladá aj pomoc súkromnému sektoru, ktorý je hnacou silou hospodárskeho rozvoja z dlhodobého hľadiska, a to hlavne poskytnutím pomoci palestínskej vláde na urovnanie jej dlhov voči súkromnému sektoru. Sú to krátkodobé riešenia, pri ktorých sa nesmie zo zreteľa stratiť dlhodobý cieľ hospodárskeho rozvoja palestínskeho hospodárstva a finančného sektora. V skutočnosti by sme mali vyhodnotiť dlhodobú perspektívu, aby sme sa dokázali postupne presunúť zo súčasnej fázy krízovej pomoci do fázy pomoci hospodárskemu rozvoju - teda prechodu z nenávisti k obchodu.
členka Komisie. - Vážený pán predsedajúci, pred dvomi týždňami som bola v New Yorku. Konalo sa tam mnoho stretnutí medzinárodného spoločenstva na tému Palestíny. Uskutočnilo sa dôležité stretnutie štvorky, ktorej som stálou členkou ako súčasť delegácie EÚ, a stretnutie ad hoc Spoločného výboru najväčších darcov Palestíne v rámci prípravy na donorskú konferenciu, ktorá sa uskutoční pravdepodobne na konci decembra, po medzinárodnom stretnutí, ktoré sa momentálne pripravuje.
Ako už spomínal pán úradujúci predseda, hlavným záverom je pre nás všetkých to, že máme skutočne rozhodujúcu príležitosť, aby regionálni a medzinárodní partneri efektívne podporili mierový proces. Musím povedať, a viem, aké je to ťažké, že som minimálne obozretne optimistická vzhľadom na perspektívu závažnej a dôležitej schôdze, ktorej hostiteľmi budú teraz v novembri Spojené štáty. Chcem poďakovať tým, ktorí spomenuli naše príspevky. Dovoľte mi však tiež povedať, že som veľmi jasne a otvorene hovorila s našimi arabskými partnermi, pretože práve oni zatiaľ ešte neprispeli tak ako my. Dôrazne som ich vyzvala, aby urobili to isté pre svojich arabských priateľov. Sme pripravení plniť našu úlohu aj v budúcnosti a dúfame, že táto medzinárodná schôdza na Strednom východe bude ďalším krokom k pokračujúcim pozitívnym rozhovorom a snáď, keď nastane správna chvíľa, aj k Palestínskemu štátu, ktorý bude existovať bok po boku s Izraelom v rámci bezpečných hraníc.
Som si samozrejme vedomá toho, že dodávka humanitárnej pomoci do pásma Gaza je teraz náročnejšia. Dva projekty v oblasti vody a hygieny financované humanitárnym úradom Komisie sa napríklad museli pozastaviť. Partnerom realizujúcim tieto operácie sa nepodarilo doviezť potrebné materiály, pretože dovoz položiek, akými sú náhradné diely pre nemocnice a vodné čerpadlá, bol zakázaný.
Európska komisia sa však na túto situáciu neprizerala nečinne. Práve naopak, humanitárna a energetická pomoc okupovanému palestínskemu územiu vrátane pásma Gaza dosiahla nebývalú úroveň. Naďalej pokračujeme v podpore cennej práce Agentúry Organizácie Spojených národov pre pomoc a prácu v prospech palestínskych utečencov (UNRWA) v pásme Gaza. Pán komisár Michel nedávno uviedol novú formu podpory prostredníctvom Svetového potravinového programu s cieľom reagovať na základné potreby tých najzraniteľnejších Palestínčanov. Naša priama krízová podpora pre ľudí s nízkym príjmom a v sociálnej núdzi pokračuje prostredníctvom platenia sociálnych príspevkov. V septembri sme vyplatili príspevky tridsiatim piatim tisícom chudobných rodín na Západnom brehu a v Gaze. To len dokazuje pridanú hodnotu dočasného medzinárodného mechanizmu, ktorý dokáže účinne fungovať na celom okupovanom palestínskom území. Do septembra presiahol objem palív poskytnutých do pásma Gazy hodnotu 90 miliónov litrov. Toto palivo pokrýva 25 % alebo jednu štvrtinu potreby elektrickej energie miestneho obyvateľstva.
Práve z týchto dôvodov som na poslednej schôdzi v New Yorku požiadala štvorku o predĺženie tohto finančného mechanizmu až do decembra. V New Yorku som tiež na niekoľkých stretnutiach s rôznymi účastníkmi dialógu pri niekoľkých príležitostiach opätovne prosila o pokrok v programe prístupu a pohybu. Sme veľmi radi, že sa pán Tony Blair tejto problematike pozornejšie venuje a že sa snaží o ekonomickú možnosť rozvoja. To, samozrejme, nie je možné bez slobody pohybu a prístupu, nehovoriac o odôvodnených obavách o bezpečnosť zo strany izraelskej vlády. Verím, že môžeme urobiť omnoho viac a mali by sme to urobiť. Bude si to však vyžadovať väčšiu politickú vôľu, než tú, ktorú sme videli doteraz.
Súhlasím tiež s Parlamentom, že uzatvorenie prechodov do pásma Gaza má strašné následky na živobytie už aj tak zbedačeného obyvateľstva, ako aj na požadovanú humanitárnu odozvu. Hraničný prechod Karni je k dnešnému dňu zatvorený takmer štyri mesiace, a preto naša pomoc musela smerovať cez prechody Karem Shalom a Sufa. Považujeme to za dočasné riešenie, po prvé preto, že zariadenia na týchto prechodoch nepostačujú a výsledkom sú dodatočné manipulačné náklady - až do výšky 40 % nákladov na dodávky s pomocou - a po druhé preto, že obmedzenia týkajúce sa vybavenia, ktoré chceme prepraviť do pásma Gaza, spôsobujú problémy pre našu prácu na projekte.
Pri našom konaní musíme brať do úvahy aj nezákonné prevzatie pásma Gazy. Naša politika je jednotná s líniou štvorky a pozíciou legitímnej vlády Palestínskej samosprávy, pričom, samozrejme, podporujeme prezidenta Mahmouda Abbasa. Dňa 23. septembra sme my a naši partneri zo štvorky jasne prezentovali svoje pozície. Vyjadrili sme veľké obavy z pokračujúceho uzatvorenia najväčších hraničných prechodov. Zhodli sme sa na dôležitosti nepretržitej krízovej a humanitárnej pomoci bez prekážok a vyzvali sme na nepretržité poskytovanie základných pomôcok.
Dovoľte mi ešte na záver povedať pár slov o situácii na Západnom brehu, na ktorý by sa nemalo zabúdať. Aj napriek nedávnym oznámeniam zo strany izraelských úradov o znížení počtu hraničných prechodov je pravá skutočnosť, bohužiaľ, iná: veci sa zhoršujú. Nielenže sa pokračuje v politike usporiadania a budovaní bezpečnostnej bariéry, ale navyše sa postavilo aj 48 nových hraničných prechodov. Uvádza to posledná správa OTCHA.
Je rozhodujúce, aby sme pokročili v programe o prístupe a pohybe. V opačnom prípade maríme šance na budúci udržateľný Palestínsky štát. Dovoľte mi ešte dodať, že už teraz, s výhľadom na ďalšiu schôdzu Rady pre zahraničné veci, prípravy na návrh záveru rokovania Rady veľmi zreteľne zdôrazňujú naliehavú situáciu v Gaze a podčiarkujú dôležitosť neprerušovanej krízovej a humanitárnej pomoci bez prekážok.
v mene skupiny PPE-DE. - Pán predsedajúci, opäť tu raz stojíme a opakujeme: situácia v Gaze je hrozná. A opäť raz všetci súhlasíme: niečo treba urobiť. Preto je pre mňa cťou, že môžem v mene skupiny PPE-DE predložiť toto uznesenie a vítam článok 5 plne podporujúci Dohovor z Marylandu. Ak však môžem byť úprimná, môžem veriť, keď viem, že sme vás nabádali - a tu na tomto mieste som vás vyzývala začiatkom leta aj ja-, aby sme boli pripravení na reakciu na humanitárnu krízu a na pohotovostné plány?
Mnohí z vás si mysleli, že som žiadala o zahraničnú intervenciu. Nie! Len som vedela, že pripravenosť na humanitárne operácie nám pomôže reagovať rýchlejšie, keď dôjde k nevyhnutnému. Je október a my sme takmer nepostúpili.
Ľudia v Gaze si, samozrejme, zaslúžia našu pomoc: naše okamžité, krátkodobé a rýchle riešenie. Avšak za tie roky spolupráce na Strednom východe už všetci vieme, že rýchle riešenia sa nepočítajú. V skutočnosti musíme vyriešiť príčiny utrpenia Palestínčanov.
Mnohí tu prítomní si myslia - a ja s tým jednoznačne nesúhlasím - že jedinou príčinou utrpenia je Izrael. V Gaze som bola po prvýkrát v roku 1990. Videla som napríklad aj mestá Hodeida, Tanta, Benghazi, Ismailia, ak mám vymenovať len zopár iných miest na Strednom východe, ktoré vyzerali veľmi podobne: žiadna okupácia, žiadna vojenská intervencia. Zlé riadenie, korupcia, nepotizmus, policajné režimy - toto je Pudelskern. Musíme ich pomenovať, musíme sa sústrediť na to, ako môžeme pomôcť tým, ktorí trpia z oboch strán.
Musíme sa vyzbrojiť trpezlivosťou, aby sme uvideli pravdu, aby sme analyzovali správne a objektívne, aby sme naplánovali pomoc, pripravili projekty šité na mieru, aby sme mohli investovať peniaze, učiť a viesť. A aby sme boli nemilosrdní. Aby sme boli rázni a zodpovední.
V Gaze sú súčasťou problému Turci, Briti, Egypťania, Izraelčania, Američania aj Európania. Ale hlavnou časťou sú samotní Palestínčania. Môžeme pomôcť len im. Musia prestať používať vyhrážky, zneužívanie, násilie, terorizmus a zabíjanie. Musia zastaviť korupciu. Musia zastaviť nepotizmus a vojenské provincie.
v mene skupiny PSE. - (NL) Vážený pán predsedajúci, od polovice júla, odkedy sa moci v pásme Gazy chopilo hnutie Hamas, bolo jeden a pol milióna ľudí uväznených na mieste, ktoré sami obyvatelia nazývajú geto, farma pre dobytok. Oblasť nesmú opustiť dokonca ani onkologickí pacienti. Podľa stanoviska Izraela žijú na nepriateľskom území. Do oblasti sa dostanú len jedlo, lieky a niekoľko humanitárnych tovarov - ľudia však nemôžu žiť len z múky, šošovice a liekov.
Izraelská definícia humanitárnych tovarov je absurdne obmedzujúca. Doviesť nemožno súčasti medicínskych zariadení, systém dodávky vody nemožno opraviť. Neustále hrozí, že Izrael preruší dodávku energie. Hospodárstvo pásma Gazy sa zrútilo, ľudia sú nezamestnaní a zúfalí a nezostali už žiadne peniaze. Začína sa vyskytovať podvýživa. Blokáda prináša zúfalstvo, zlosť a nenávisť, nie mier. Pásmo Gazy zažíva neprijateľnú humanitárnu krízu.
Ďalším bodom je rozprava o oznámení Komisie súvisiacom s námornou politikou pre Európsku úniu.
člen Komisie. - Vážený pán predsedajúci, dnešný deň je pozoruhodný. Presne pred 500 rokmi nemecký kartograf Martin Waldseemüller vytvoril svoju pozoruhodnú jedinečnú víziu odvážneho nového sveta, v ktorom bola Európa prepojená s Afrikou, Áziou a Amerikou svojimi oceánmi a morami. 10. október je dňom, kedy kráľ Portugalska poveril Bartolomeua Diasa nájsť obchodnú cestu vedúcu do Ázie a v Spojených štátoch dnes oslavujú Kolumbov objav nového sveta. Je to teda deň, ktorý stojí za pripomenutie si námorného sveta.
Za seba môžem povedať, že som hrdý, že som sem dnes, do tohto Parlamentu, mohol prísť a hovoriť o novej a vzrušujúcej námornej budúcnosti Európy. Je to budúcnosť, ktorá stavia na silnom námornom dedičstve, ktoré Európa zdedila zo svojej minulosti, ktorá sa však zároveň pozerá strategicky dopredu na možnosti, ako rozvinúť blaho a prosperitu Európy úzko závislej od morí a oceánov.
Komisia dnes navrhla integrovanú námornú politiku Únie na základe svojej vlastnej zreteľnej vízie týkajúcej sa oceánov a morí. Po prvýkrát počas svojej 50 ročnej existencie dnes Európska únia výslovne uznala, že v oblasti morí a oceánov potrebujeme jednotný prístup. Tento radikálny posun má svoj pôvod v presvedčivom argumente, že námorná dimenzia je dnes prítomná prakticky v každom väčšom probléme, ktorý sa dnes týka Európy - energia, klimatické zmeny, inovácie, medzinárodná konkurencieschopnosť, tvorba pracovných miest, ochrana životného prostredia, obchodovanie, doprava a podobne. Na ktorýkoľvek sektor sa pozrieme, uvidíme silné prepojenie medzi ním a námorným sektorom. Bolo by nerozumné, a dokonca aj krátkozraké, ak by Európska únia riadila tieto oblasti politík bez zohľadnenia ich prekrývania s námornými záležitosťami. Potrebujeme jednotnú víziu, ktorá umožní tvorbu politík súdržným a vše ponímajúcim spôsobom tak, aby sa maximalizoval potenciál týchto intenzívnych a komplexných vzájomných vzťahov.
V čase, keď diskusie o globálnom otepľovaní, globalizácii a konkurencieschopnosti EÚ získali novú naliehavosť, len ťažko môže niekto ignorovať nepopierateľnú potrebu námornej stratégie, ktorá priamo zasahuje do týchto otázok. Teší ma, že dnes môžem oznámiť, že kolégium komisárov podporilo dokument o integrovanej politike, ktorý prinesie presne to, čo Európskej únii dodnes chýbalo: skutočnú, jednotnú víziu týkajúcu sa oceánov a morí. Nejde pritom len o problematiku rybolovu alebo lodnej dopravy, či obchodu alebo regionálneho rozvoja, či výskumu alebo zamestnanosti, či životného prostredia alebo vzťahu k tretím krajinám. Je to politika, ktorá zahŕňa, ktorá spája všetky tieto sily dokopy a rieši ich ako vzájomný celok. Je to politika, ktorá bude čerpať a z ktorej budú čerpať ostatné politiky Spoločenstva.
Na dnešnom skoršom stretnutí kolégia sme v skutočnosti prijali balík dokumentov. Tento balík pozostával z troch kľúčových komponentov. Prvým je oznámenie, ktoré poskytuje podrobnosti vyššie zmienenej integrovanej námornej politiky pre Európsku úniu. Dopĺňa ho akčný plán, ktorý vytyčuje prvé kroky smerujúce k realizácii politiky. Potom tu máme oznámenie, ktoré stanovuje závery dosiahnuté na základe rozsiahlych a veľmi úspešných verejných konzultácií, ktoré sa konali v priebehu jedného roka.
Verím, že rýchlo uznáte kľúčové prvky balíka, pretože vo veľkej miere odrážajú priority, ktoré ste sami vyjadrili. Dovoľte mi spomenúť len nasledujúce: nasadenie síl Európy na boj proti klimatickým zmenám prostredníctvom výskumu a inovácií, prostredníctvom sofistikovanejšieho plánovania s ohľadom na zraniteľné pobrežia a prevzatím vodcovskej úlohy v medzinárodných diskusiách; európska stratégia námorného výskumu a záväzok dokonalosti v oblasti technológie námorného výskumu a inovácií, pomocou ktorej sa splnia lisabonské ciele rastu a pracovných miest a v plnej miere sa využijú príležitosti, ktoré spočívajú v nových technológiách; lepšia regulácia námornej dopravy, ktorá podporí vytvorenie skutočného, bezbariérového európskeho priestoru pre námornú dopravu na vnútornom trhu a podporí európsky vonkajší obchod v dnešnej ére globalizácie; rešpekt voči kritickej úlohe v smerovaní hospodárskeho rastu a preskúmanie, ako môže financovanie zo strany EÚ posilniť udržateľný rast a povzbudiť prosperitu v odľahlých a znevýhodnených oblastiach; zaistenie toho, aby všetky formy rozvoja brali ohľad na vplyv na životné prostredie prostredníctvom rozvoja lodnej dopravy, ktorá je vnímavá voči životnému prostrediu, znižovaním rizík znečistenia a podporou rybolovu na báze ekosystému; lepšie využívanie nástrojov plánovania, dátových sietí a horizontálnej koordinácie s cieľom podporiť rozhodovanie o námornom priestore a pobrežných oblastiach a zabezpečiť medzinárodné dodržiavanie pravidiel; podpora námorných zoskupení a regionálnych centier námornej dokonalosti, ktoré zvýšia konkurencieschopnosť Európy.
To obzvlášť pomôže malým firmám, ktoré tvoria dôležitú súčasť technologicky vyspelého námorného priemyslu Európy. Pomôže to realizovať obrovský potenciál rastu pobrežného a námorného turizmu a bude do ďalším prvkom pri zlepšení atraktívnosti profesionálneho rastu v oblasti námorníctva.
Komisia dnes prijala aj oznámenie zamerané na pozdvihnutie atraktívnosti profesionálneho rastu v oblasti námorníctva, a to iniciovaním posúdenia výnimiek, ktoré sa vzťahujú na námorníkov a rybárov na základe rôznych častí pracovných právnych predpisov Európskej únie. Táto oblasť je citlivou a spôsobuje veľké obavy mnohým zúčastneným stranám. Dnes bol uverejnený aj základný dokument o dôležitých prepojeniach medzi energetickou a námornou politikou Európskej únie.
Všetci vieme, že pred nami stoja obrovské výzvy. Ak ich chceme riešiť, potrebujeme konkrétne návrhy - návrhy, ktoré sú dostatočne ambiciózne, aby dokázali čeliť výzvam. V minulých storočiach otvorili moria a oceány Európe nové a vzrušujúce príležitosti. Teraz, na začiatku 21. storočia dúfame, že objavíme náš vlastný moderný nový svet príležitostí. Verím, že sme naozaj na počiatku niečoho nového. A tiež verím, že ak uvedieme do pohybu akcie, o ktorých podrobne hovorí dnes prijatý balík, pevne vypravíme Európu na cestu za objavením týchto príležitostí novým spôsobom. Ako hovorí porekadlo: "Kto nič neriskuje, nič nezíska". Je síce pravdivé a určite je súčasťou inšpirácie, ktorá nás ženie vpred, treba však aj prezieravo povedať, že rovnako ako objavné cesty v minulosti, aj dnešné riziko má svoju cenu.
V roku 2008 prebehne prvá fáza charakterizovaná sériou prípravných akcií. Tie budú vyžadovať zapojenie sa od ostatných partnerov a s vašou podporou budeme musieť zabezpečiť potrebné financovanie. Tieto akcie priamo pokračujú v myšlienkach načrtnutých vo vašej správe z 12. júla, v ktorej ste na moju radosť jasne prejavili podporu týmto akciám. Existuje mnoho ďalších podporných akcií, ktoré už výrazne postúpili vpred a medzi ktorými je oznámenie zo 17. októbra o prístavnej politike, oznámenie o nezákonnom, neohlásenom a neregulovanom rybolove a tretie oznámenie sa týka udržateľného turizmu. Neskôr budú nasledovať akcie týkajúce sa námorných zoskupení a námornej dopravy, Doplnenie všetkých akcií bude predmetom diskusie dňa 22. októbra v Lisabone, ktorej sa zúčastnia ministri 27 štátov zodpovední za námorné veci, medzi ktorými budú aj ministri dopravy, rybolovu, životného prostredia a obrany. Táto diskusia poskytne podklady pre ďalšiu diskusiu, ktorá sa uskutoční na decembrovom zasadnutí Európskej rady s cieľom odsúhlasenia tejto politiky.
Dnešok teda nie je koncom cesty, ani jej začiatkom. Je to však výrazný míľnik označujúci rozhodujúci posun od obdobia úvah do obdobia, ktoré ste vy v Parlamente od nás žiadali a na ktoré sa my v Komisii tešíme: obdobia konania.
Európsky parlament bol v tomto procese kľúčovým hráčom a poskytol nám neoceniteľnú spätnú väzbu. Preto by som rád znovu zopakoval svoju vďaku Parlamentu všeobecne, ako aj spravodajcom a poslancom, ktorí konkrétnejšie prejavili mimoriadny záujem o tento projekt. Veľmi ma tešilo zúčastňovať sa mnohých vypočutí a schôdzí, ktoré sa v Parlamente uskutočnili. Úprimne sa teším na pokračovanie tohto dialógu. Parlament zostane centrálnou postavou pri rozvoji tejto politiky. Komisia nemôže, ani nechce prevziať sama na seba úspešnosť námornej politiky. Jej úspech závisí od zachovania spoločného prístupu. Dúfam, že môžem počítať s vašou pokračujúcou spoluprácou.
Ako som povedal v úvode svojho vyhlásenia, dnešok stojí naozaj za povšimnutie. Vyplávali sme smerom k novému a vzrušujúcemu dobrodružstvu. Veríme a spoliehame sa, že toto dobrodružstvo prinesie Európe zvýšenú a udržateľnú prosperitu. Pred sebou máme oceán príležitostí.
(DE) Vážený pán predsedajúci, pán komisár, chcel by som predniesť ospravedlnenie v mene spravodajcu Parlamentu pre Zelenú knihu o námornej politike, pána Williho Piecyka. Dnes tu nemohol byť a ja mám odovzdať jeho prianie všetkého dobrého.
Rád by som vyjadril svoju pochvalu - som členom Výboru pre životné prostredie - týkajúcu sa dopravných spojení pre lode na pevnine. Tieto boli spustené a ak dokážeme dospieť k takémuto rozhodnutiu, je to veľmi dobré pre kvalitu ovzdušia v Európe, ako aj z pohľadu zníženia emisií CO2. V Zelenej knihe o námornej politike sa diskutuje aj o tom, že by sa lode mali zahrnúť do systému obchodovania s emisiami. Sme len pri prvom čítaní týkajúcom sa zahrnutia leteckej dopravy do obchodovania s emisiami.
Kjótsky protokol neobsahuje žiadne ustanovenie ani pre leteckú dopravu, a preto vzniká veľmi praktická otázka: kedy chce Komisia predložiť návrh na zahrnutie námornej dopravy do systému obchodovania s emisiami?
Pani predsedajúca, dovoľte mi, aby som pri príležitosti tohto oznámenia Komisie o námornej politike pre EÚ pripomenul Parlamentu pokračujúce embargo, ktoré pred niekoľkými rokmi zaviedlo Turecko na celú lodnú dopravu, ktorá sa spája s Cyperskou republikou. Toto embargo spôsobuje významné škody priemyslu lodnej dopravy nielen na Cypre, ale aj v EÚ všeobecne...
Hovorím anglicky. Naozaj by bolo napínavé, ak by sme tu mali tlmočenie z angličtiny do angličtiny.
Hovoril som o embargu, ktoré Turecko uvalilo na Cyprus už pred niekoľkými rokmi, a o tom, že spôsobuje mimoriadne škody nielen Cypru, ktorý je členským štátom, ale aj celej EÚ vo všeobecnosti.
Dovoľte mi znovu požiadať Komisiu, aby znásobila svoje úsilie a presvedčila tureckú vládu, aby zvážila svoje rozhodnutie naďalej udržiavať toto nespravodlivé a nepotrebné embargo na lodnú dopravu jedného členského štátu EÚ.
Chápem, že musíme byť voči Turecku mierni, dosť mierni, no naša trpezlivosť sa míňa. Napokon, akú námornú politiku môžeme mať, ak lode jedného členského štátu nemôžu používať prístavy na námornej trase iného kandidátskeho členského štátu?
Pán komisár, môžete nás uistiť, že sa tejto veci budete naliehavo a vážne venovať?
Pani predsedajúca, rád by som zablahoželal komisárovi Borgovi k jeho otvorenému a vizionárskemu akčnému plánu zaoberajúcemu sa predovšetkým otázkami rybolovu, ktoré ma zaujímajú: integrovaná sieť námorného dohľadu, ktorá je podľa mňa úplne nevyhnutná, ak chceme zlepšiť bezpečnosť a odstrániť nezákonný, neregulovaný a neohlásený rybolov; plán na zastavenie používania vlečných sietí na lov pri dne na otvorenom mori; plán na zlepšenie podmienok ľudí, ktorí pracujú rybárskom priemysle, ktorý je jedným z najnebezpečnejších a najslabšie platených v EÚ; zlepšená spolupráca medzi pobrežnou strážou; ukončenie odpadu z výlovu a podpora akvakultúry, ktorá poskytuje 65 000 pracovných miest na plný úväzok v rámci EÚ - tieto všetky sú úžasné.
Obzvlášť sa mi páči myšlienka plánu smerom k plánovaniu námorného priestoru. Moja otázka sa týka tejto konkrétnej oblasti. Kto to zaplatí? Niektoré členské štáty to už urobili. Už majú priestorové plány svojich námorných oblastí. Myslím, že tieto plány námorného priestoru budú mať obchodnú hodnotu. Kto za to medzitým zaplatí?
člen Komisie. - Pani predsedajúca, prejdem k otázke, ktorú položil vážený poslanec, pán Groote, a ktorá sa týka emisií CO2: rád by som zdôraznil, že emisie pochádzajúce z plavidiel v námornej doprave sú v absolútnych číslach nižšie než v ostatných kategóriách, ako napríklad v leteckej alebo dokonca cestnej doprave.
Na druhej strane však, ak vezmeme do úvahy jednotlivé čísla, je pravda, že emisie CO2 pochádzajúce z jednotlivých plavidiel sú významné. Ak chceme maximalizovať potenciál rastu námornej dopravy, má zmysel konať a podporiť priemysel námornej dopravy, aby vykonal potrebné kroky s cieľom zníženia emisií CO2. Niet totiž pochýb, že námorná doprava má obrovský potenciál rastu, no ten musíme uskutočniť v spojení so znížením emisií CO2. Len tak dosiahneme to, že námorná doprava bude ešte vnímavejšia voči spotrebiteľom.
Dôležité je pritom zdôrazniť skutočnosť, že vzhľadom na to, že hovoríme o globálnom priemysle, iniciatívy by sa mali uskutočniť v prvom rade na medzinárodnom fronte. Preto by sa malo vytvoriť medzinárodné úsilie, v ktorom by Európska únia mala byť pripravená na prevzatie vodcovstva v rámci Medzinárodnej námornej organizácie, s cieľom stanoviť normy v oblasti emisií CO2. Ak by nedošlo k pokroku, Komisia by zvážila iné možnosti na dosiahnutie efektívneho znižovania emisií CO2.
Nasleduje rozprava o správe pána Raüla Romeva i Rueda v mene Výboru pre práva žien a rodovú rovnosť o vraždách žien v strednej Amerike a Mexiku a o úlohe EÚ pri boji s týmto javom.
spravodajca. - (ES) Vážená pani predsedajúca, aj keď je vraždenie žien globálnym problémom, na svete existujú oblasti, ktoré sa v dôsledku závažnosti a komplikovanosti javu stali ukážkovými príkladmi.
Tieto miesta sú, bohužiaľ, aj zrkadlami odrážajúcimi mnoho problémov, ktoré v rôznej miere ovplyvňujú spoločnosti riadené sociálnymi modelmi vychádzajúcimi z patriarchálnej kultúry. Platí to napríklad o Mexiku a krajinách strednej Ameriky.
V skutočnosti to bolo práve Mexiko, kde sa začala formovať myšlienka a pojem vraždenia žien, hlavne keď Služba osobitnej prokuratúry na vyšetrovanie a stíhanie prípadov vrážd žien v Mexickej republike, ktorej predsedá kongresmanka Marcela Lagarde, určila, že sa tento pojem týka, citujem "celkového počtu zločinov proti ľudskosti, ktoré pozostávajú z kriminálnych činov, únosov a zmiznutí zasahujúcich dievčatá a ženy v kontexte inštitucionálneho kolapsu."
Skrátene povedané, je to zrútenie právneho štátu, ktoré podporuje beztrestnosť. Aj keď sa táto myšlienka ešte stále vyvíja, niektorí advokáti používajú pojem vraždenia žien s cieľom odlíšiť ho od pojmu zabitia...
Hovoril som, že aj keď sa pojem sústavne vyvíja, niektorí ľudia považujú za potrebné hovoriť o vraždách žien s cieľom odlíšiť tento pojem od pojmu zabitia. Dôležité je to, že zdôrazňuje existenciu jedného z najalarmujúcejších javov dnešných čias: vraždy žien len z jednoduchého dôvodu, že sú to ženy.
Za posledné dva roky urobil Európsky parlament veľa práce v oblasti tejto problematiky a zajtra, 11. októbra, dôjde k dôležitému míľniku v tomto procese, keď plénum prijme správu o vraždení žien v Mexiku a v strednej Amerike a o úlohe Európskej únie v boji proti tomuto javu.
Práca je aj výsledkom dlhého a intenzívneho procesu dialógu so všetkými zaangažovanými sektormi a množstva kompromisov medzi politickými skupinami. Rád by som využil túto príležitosť a poďakoval sa všetkým tieňovým spravodajcom za ich podporu a informoval vás, že sa tu dnes nachádzajú aj panie Marjo Searle a Arsčne Van Nierop, matky Brendy a Hester, ktoré boli obe zavraždené v Mexiku.
Prijatím tejto správy sa Európsky parlament postaví do jednej línie s ostatnými inštitúciami, ktoré už vyjadrili svoje stanoviská na túto tému. Urobili to už Rada Európy a Organizácia Spojených národov a rôzne parlamenty a vlády na celom svete. Jej obsah bude predstavovať významný pokrok z pohľadu definovania problému, ako aj preto, že rôzne strany prevzali zodpovednosť v boji za jeho odstránenie.
Jednou zo zásad, ktoré zo správy vyplývajú, je uznanie rôznych príčin a foriem tohto typu zločinu, ktoré existujú, ako úvodný bod pre všetky analýzy.
Isté je, že napríklad často publikovaný prípad mesta Juárez, v ktorom bolo zavraždených viac než 400 žien od roku 1993, má mnoho spoločné so skutočnosťou, že je to hraničné mesto s typickými problémami takýchto oblastí. Existuje však aj mnoho faktorov, ktoré vyžadujú koncentrovanie nášho úsilia a zavedenie integrovaných verejných politík.
Medzi tieto politiky patrí: prevencia, investovanie do vzdelávania s cieľom zabezpečiť rodovú rovnosť a odstrániť patriarchálnu kultúru, zlepšenia v oblasti zhromažďovania údajov a súdneho vyšetrovania, zjednodušenie a urýchlenie nahlasovania zločinov, vzdelávanie a školenie polície, sudcov, prokurátorov a lekárov o tomto type zločinu, monitorovanie lokálnych podnikov a nadnárodných spoločností, ktoré pôsobia v tejto oblasti a v ktorých sú ženy často vystavené neuveriteľne zraniteľným podmienkam, legislatívne reformy a transponovanie právnych predpisov na príslušných úrovniach spoločnosti, a napokon, kladenie špeciálneho dôrazu na podporu obetiam a ich rodinám.
Pokiaľ však ide o posledný vymenovaný bod, musím vás informovať o skutočnosti, a je mi to veľmi ľúto, že obeťami sa pri mnohých príležitostiach opovrhuje, dokonca sú označované za kriminálnikov a ich rodiny sú stíhané a dokonca obviňované za poškodzovanie dobrého obrazu mesta alebo krajiny len preto, že chcú zvýšiť povedomie o probléme a pretože chcú žiadať a žiadajú o spravodlivosť.
Je zrejmé, že hlavnú a najväčšiu zodpovednosť za uplatnenie všetkých navrhnutých opatrení nesú vládne inštitúcie krajín, ktorých sa problém priamo týka, čo je v tomto prípade Mexiko a krajiny strednej Ameriky.
Treba však vziať do úvahy, že Európska únia má s Mexikom uzatvorenú dohodu o pridružení, ktorá okrem iného obsahuje aj klauzulu o demokracii a rešpektovaní ľudských práv, a že sa o podobnej dohode rokuje s regiónom strednej Ameriky. Preto je viac než oprávnené, že európske inštitúcie zaujímajú stanoviská a zaväzujú sa tento problém riešiť.
Nikto by sa na to nemal pozerať ako na zasahovanie Európskej únie do vnútorných záležitostí inej krajiny, najmä ak vezmeme do úvahy, že aj napriek značnému dosiahnutému pokroku, ako uznáva táto správa, hlavne z legislatívneho hľadiska, vyžaduje závažnosť problému väčšie úsilie a záväzok od celého sveta, najmä od Európy.
V skratke, dúfam, že sme po všetkých týchto mesiacoch dosiahli potrebnú úroveň dohody a konsenzu tak, aby sme zajtra pri hlasovaní prijali toto uznesenie väčšinou Parlamentu a aby sme napokon vyslali jasnú a rozhodnú správu o tom, čo znamená bojovať proti násiliu na ženách, najmä v oblastiach, ktorých sa to týka.
členka Komisie. - Pani predsedajúca, ako žena, a tiež ako členka Komisie by som v prvom rade chcela poďakovať Výboru pre práva žien a rodovú rovnosť za obhajobu žien v Európe, ako aj na celom svete.
Na správu, ktorá dnes bola predstavená, sa naozaj musíme pozerať v kontexte globálneho boja proti násiliu súvisiaceho s pohlavím. Tak sa na to pozeráme. Ďakujem veľmi pekne spravodajcovi, pánovi Romeva i Rueda za jeho slová.
Vraždenie žien je tragická téma, ktorá obsahuje oveľa širší problém, a to problém násilia na ženách, proti ktorému musíme bojovať na všetkých úrovniach: nielen lokálne, ale aj globálne. Rada by som povedala niečo o tom, čo my ako Komisia robíme, aby sme riešili otázku násilia založeného na rodovej príslušnosti vo všeobecnosti, ako aj konkrétne. Na podporu jej riešenia prostredníctvom politiky externých vzťahov v Mexiku a strednej Ázii.
Dovoľte mi povedať tiež niekoľko slov o mojej poslednej návšteve v oblasti, pretože som tam bola práve minulý týždeň (ale nie v Mexiku). Navštívila som Panamu, El Salvador, Honduras a Nikaraguu. Bola som už v Mexiku a pôjdem tam znovu pravdepodobne budúci rok.
Môžem vám povedať, že Komisia stojí v prednej línii v úsilí predchádzať násiliu na ženách. Dovoľte mi pripomenúť, že 8. marca 2006 Komisia vydala dokument s názvom Plán rovnosti medzi mužmi a ženami, ktorý poskytuje prehľad krokov na vyhubenie všetkých foriem násilia založeného na pohlaví ako hlavný cieľ.
V marci tohto roka sme prijali oznámenie o rovnosti pohlaví v rozvojovej spolupráci, ktoré hovorí o tom, že násilie založené na pohlaví vo všetkých jeho podobách porušuje ľudské práva žien a je naozaj závažnou prekážkou pre dosiahnutie rovnosti, rozvoja a mieru.
Komisia tiež podporuje projekty vzdelávania a intervencie v prospech zvyšovania informovanosti, ktoré sa sústreďujú na zapojenie všetkých mladistvých do programov zameraných na zmenu ich správania vo vzťahu k násiliu na dievčatách a ženách.
Ako som už spomínala, bola som práve napríklad v El Salvadore a navštívila som program s názvom Pro Jóvenes. Je zameraný na dievčatá a chlapcov, no hlavne na dievčatá, ktoré už boli v gangoch nazývaných maras, alebo ktoré by do marasov mohli vstúpiť, s cieľom zabrániť im v tom. Tento program na mňa urobil najväčší dojem.
Nový Európsky nástroj pre demokraciu a ľudské práva tiež poskytuje široký priestor pre činnosti v oblasti rodovej rovnosti.
Pokiaľ ide o situáciu v Mexiku, rada by som poukázala na to, že vzťahy EÚ - Mexiko sa riadia našou globálnou dohodou z roku 1997, ktorej článok 1 identifikuje ľudské práva ako základný prvok vzťahov medzi EÚ a Mexikom. Na tomto základe medzičasom nadviazali obe strany spoluprácu v oblasti ľudských práv a spravodlivosti, ktorú považujem za plodnú, spoluprácu, ktorá sa vykonáva prostredníctvom rôznych programov Komisie realizovaných mexickými federálnymi úradmi, ako aj prostredníctvom projektov, ktoré vykonávajú aj mimovládne subjekty a mimovládne neziskové organizácie. Mexické úrady nás stále informujú o násilí súvisiacom s pohlavím v Mexiku. Dozvedeli sme sa, že mnoho prípadov sa vyriešilo a mnoho ďalších sa prešetruje.
Vážená pani predsedajúca, 7. október minulého roka si zapamätáme ako dramatický budíček do situácie, ktorá sa deje v Rusku. V tej deň bola brutálne zavraždená Anna Politkovskaja, ktorá bola považovaná za žijúci symbol čestnej žurnalistiky. Prezident Putin považuje úlohu Anny Politkovskej za krajnú a jej prípad je stále nevyriešený.
Poslanci tohto Parlamentu minulý október vyzvali Komisiu a členské štáty, aby si uctili pamiatku Anny Politkovskej tým, že ako hlavnú podmienku ďalšieho rozvoja našich vzťahov si stanovia obnovu slobodných médií v Rusku. Pretože len ak vyšleme jasný signál, že si vážime pátranie Anny Politkovskej po pravde a slobode viac než ropu a plyn, podmienky v Rusku sa začnú meniť.
Niet pochýb o tom, že my v Európe zdieľame hodnoty, za ktoré položila Anna Politkovskaja svoj život. Nanešťastie sa zdá, že pán Putin tieto hodnoty nezdieľa. Rešpekt voči Anne Politkovskej nás zaväzuje, aby sme to prezidentovi Putinovi dali na najbližších samitoch jasne najavo.
Podľa hodnotení, ktoré v tejto oblasti vykonali niektoré mimovládne medzinárodné organizácie, je transponovanie smernice týkajúcej sa zoologických záhrad do rumunskej legislatívy považované za jedno z najlepších v Európe.
Avšak zabezpečiť, aby bolo 41 rumunských zoologických parkov v súlade s európskymi normami do stanovených lehôt, a to do konca tohto roka, sa zdá byť nemožné.
Na základe tlaku tejto lehoty a podmienok existujúceho verejno-súkromného partnerstva podporujem význam okamžitej aplikácie spoločného akčného plánu, ktorý pozostáva z týchto prioritných krokov: vypracovať národnú štúdiu na zatriedenie existujúcich zoologických záhrad, zorganizovať krízový záchranný tím a dočasne zabrániť reprodukcii zvierat.
Považujem za potrebné ponechať určitý čas na vykonanie tohto plánu pred rozhodnutím o uzatvorení zoologických záhrad, ktoré nespĺňajú zákonné požiadavky.
(PL) Vážená pani predsedajúca, napriek mnohým poznámkam, ktoré odzneli v tejto snemovni voči pánovi Schulzovi, neprestal so svojimi útokmi a urážkami poslancov Európskej únie, ktoré nie sú hodné tohto Parlamentu.
Ako niekto, kto zastáva dôležitú funkciu v inštitúcii Spoločenstva, zasahuje do vnútorných záležitostí členského štátu a sústavne uráža jeho zástupcov. Väčšina z nich v tomto Parlamente by ani nesnívala o zasahovaní do demokratických volieb národov EÚ. Som zvedavý, ako by sa tento pán cítil, ak by nejaký poslanec EP vyzýval nemecký ľud, aby zmenili svojho kancelára, keď v Nemecku existujú organizácie zákonne šíriace nacistické myslenie a ohrozujúce hranice medzi európskymi štátmi. Myslím, že tento pán ľutuje, že sa narodil tak neskoro, v nesprávnej historickej epoche.
Vážený pán predsedajúci, pán Pöttering dnes vydal vyhlásenie k svetovému/európskemu dňu proti trestu smrti a povedal, že odmieta trest smrti "v akejkoľvek podobe".
Zdá sa, že predpokladá, že s nim budeme všetci súhlasiť. Ja ale nesúhlasím. Minulú nedeľu bol len míľu od môjho domova v Londýne, vo Westhamskom parku, na smrť dobodaný nevinný 17-ročný chlapec, Rizwan Darbar, len preto, že sa podľa správy pokúsil zabrániť krádeži mobilného telefónu svojho priateľa.
V Británii to nie je nič neobyčajné. Stále viac nevinných ľudí je zastrelených, dobodaných a ubitých na smrť. Prečo je to tak? Pretože lupiči a zločinci sa neboja zákonov. Aj keď ich dolapia a usvedčia, často dostanú len veľmi zhovievavý trest. Osobne by som bol rád, ak by sa trest smrti v Británii obnovil pre páchateľov tohto typu vrážd.
To, samozrejme, nemožno dosiahnuť, kým budeme v Európskej únii, čo je ďalší dobrý dôvod na odchod z nej.
Pán predsedajúci, už som dnes spomínal Líbyu a chcem sa k nej znovu vrátiť. Líbya mala celkom správne zaplatiť za teroristické zverstvo v Lockerbie, no Líbya ako globálny sponzor terorizmu ešte musí pristúpiť k plnému odškodneniu. Odporná kampaň strachu hnutia IRA dosiahla svoj najvražednejší charakter, keď získala zbrane v podobe líbyjského semtexu a výzbroje, čo umožnilo Martinovi McGuinnessovi a ostatným jeho vojenským vodcom rozpútať najkrutejšiu fázu svojej kampane. Bez Líbye by mnoho nevinných ľudí nebolo zomrelo. Preto chcem dnes, v tomto Parlamente, podporiť aktuálnu kampaň skupiny obetí v Severnom Írsku s názvom FAIR, aby Líbya bola dohnaná k medzinárodnej zodpovednosti a bola prinútená zaplatiť odškodné ako v súvislosti s Lockerbie. Tak, ako EÚ pritlačila na Líbyu v prípade bulharských zdravotných sestier, mala by podporiť aj spravodlivosť pre obete hnutia IRA a pritlačiť Líbyu, aby pristúpila na urovnanie súdneho sporu, ktorý sa proti nej vedie v Spojených štátoch amerických a ktorý začala skupina FAIR.
(RO) Parlament prostredníctvom Výboru pre rozpočet urobil mimoriadne dôležité rozhodnutie.
Prostredníctvom 30 % rezerv vytvorených z administratívnych výdavkov na Európsky sociálny fond, Európsky fond pre regionálny rozvoj ako aj Kohézny fond vysielame Európskej komisii silný signál.
K schváleniu operačných programov by malo dôjsť v rámci času, ktorý stanovujú európske smernice, v tomto prípade sú to štyri mesiace.
Aj keď Rumunsko patrilo medzi prvé krajiny, ktoré tieto dokumenty predložili už v januári, dva z najdôležitejších operačných programov k dnešnému dňu ešte neboli schválené. Hovorím o operačnom programe na rozvoj administratívnych kapacít a operačnom programe na ľudské zdroje.
Ak vezmeme do úvahy skutočnosť, že nie sme jediným členským štátom v tejto situácii, rada by som poznala dôvody, ak nie sú byrokratické, ktoré spôsobujú, že Komisia odložila svoje schválenie na november.
Podľa spoločného vyhlásenia, ktoré sme prijali spolu s Radou po zmierovacom konaní 13. júla, by mala Komisia zabezpečiť rýchle schválenie programov a projektov členských štátov a predložiť plán na ich prijímanie.
Pán predsedajúci, vítam príležitosť zmieniť sa o správe o priemyselných vzťahoch v poštovom sektore, ktorú práve uverejnila Európska nadácia pre zlepšenie životných a pracovných podmienok. Škoda, že táto správa nebola dostupná predtým, než sme hlasovali o poštových službách. No aj teraz ju možno považovať za včasný budíček pre všetky vlády, ktoré budú privatizovať svoje poštové služby v priebehu niekoľkých ďalších rokov.
V EÚ sme sa zaviazali k lisabonskému programu väčšieho počtu pracovných miest a lepších pracovných miest. Táto správa, bohužiaľ, hovorí, že privatizácia poštového sektora zatiaľ priniesla menej, no hlavne horších pracovných miest s horšími pracovnými podmienkami.
V správe sa uvádza, že od začiatku procesu liberalizácie klesol vývoj platov v sektore vo všetkých krajinách okrem troch pod priemernú úroveň. No čo je rozhodujúce, vo všetkých krajinách existuje platový rozdiel medzi zamestnancami hlavných poskytovateľov služieb a zamestnancami nových alebo alternatívnych poskytovateľov.
Ak situáciu ponecháme bez kontroly, citujem zo správy: "narušia sa pracovné podmienky a povedie to ku konfliktnejším priemyselným vzťahom". Privatizácia poštových služieb zatiaľ v lisabonskom teste zlyháva.
. - (PL) Vážený pán predsedajúci, počas súčasného funkčného obdobia Európskeho parlamentu som viackrát vyzývala na ukončenie diskriminácie Poliakov, hlavne katolíkov. Aj teraz sa pozeráme na požiadavku zo strany určitého média na zadržanie dotácii pre Univerzitu sociálnej a mediálnej kultúry ako na očividné vyjadrenie diskriminácie a motivácie, ktorú vedú iné kritériá než vnútorná hodnota.
Obvinenia, ktoré určité média vzniesli proti tejto inštitúcii, nie sú ničím iným než klebetami vytvorenými ľuďmi, ktorí kedysi zotročili Poľsko a Poliakov. A dnes, v demokratických časoch, si nevedia zvyknúť na stratu absolútnej moci. Univerzita, ktorá žiada o finančnú pomoc, poskytuje vzdelanie a odbornú prípravu v systéme univerzálnych hodnôt, a najmä pre študentov z chudobných rodín.
Sprísnenie kritérií a odmietnutie prideliť fondy v dôsledku lovu médií na bosorky, hlavne v roku rovnakých príležitostí pre všetkých, by podľa nás bolo nielen prejavom diskriminácie vo vzťahu k náboženstvu a názorom, ale v skutočnosti aj príznakom aplikovania totalitných spôsobov, ktoré sú v protiklade k vyhlasovaným hodnotám, normám a požiadavkám európskeho práva.
Nasleduje správa pána Jorga Chatzimarkakisa v mene Výboru pre poľnohospodárstvo a rozvoj vidieka k návrhu nariadenia Rady, ktorým sa mení a dopĺňa smernica (ES) č. 1290/2005 o financovaní spoločnej poľnohospodárskej politiky - C6-0116/2007 -.
podpredseda Komisie. - Pán predsedajúci, ďakujem Vám za príležitosť povedať niekoľko slov o správe k Predpisu 1290/2005 o financovaní spoločnej poľnohospodárskej politiky. V prvom rade by som chcel poďakovať pánovi Chatzimarkakisovi a členom výboru za ich úsilie.
Návrh Komisie obsahuje dva body, ktoré majú politický význam. Prvý hovorí o zabezpečení potrebného overenia príslušnej časti článku 53b nariadenia o finančných pravidlách, ktorý vymedzuje, že povinnosť transparentnosti a následného uverejnenia príjemcov zo strany členských štátov musia byť zabezpečené právnymi predpismi daného sektora.
Druhý hovorí o posilnení mechanizmu, ktorým sa zabezpečí finančná disciplína prostredníctvom nového mechanizmu obmedzenia a pozastavenia poľnohospodárskej pomoci, ktorý je štruktúrovanejší a transparentnejší ako aktuálny mechanizmus už vymedzený v predpise, a o zavedení možnosti Komisie vykonávať finančné opravy v prípade nedodržania následných kontrol.
Komisia výrazne podporuje otvorenosť a transparentnosť. Jedným z prvkov je právo verejnosti vedieť, čo sa deje s finančnou pomocou Spoločenstva a vidieť, kto tieto sumy dostáva. Článok 53 nariadenia o rozpočtových pravidlách vymedzuje, že členské štáty by mali uverejniť ex post zoznam príjemcov. Kontrola tejto všeobecnej povinnosti, pokiaľ ide o výdavky fondov EAGGF a EAFRD, je upravená v návrhu Komisie.
Komisia veľmi trvá na tom, aby tieto informácie uverejňovali členské štáty, keďže na základe zdieľaného riadenia sú v spojení s poľnohospodárskou komunitou, a tým pádom sú v omnoho lepšej pozícii ako Komisia pri overení platnosti informácií, ktoré sa majú uverejniť. Som veľmi vďačný za vašu podporu v tejto oblasti.
Komisia sa bude inšpirovať niektorými pozmeňujúcimi a doplňujúcimi návrhmi, ktoré boli navrhnuté pri prijímaní vykonávacích právnych predpisov. No nebolo by v súlade s cieľom lepšieho predpisu a zjednodušenia, ak by sa do predpisu Rady dostali všetky, niekedy aj veľmi technické, podrobnosti.
Dovoľte mi však ozrejmiť jednu vec. Príjemcovia budú vopred informovaní, že sa určité informácie musia uverejňovať, pričom uverejnenie bude v plnej miere rešpektovať právoplatné právne predpisy týkajúce sa ochrany súkromia.
Ako viete, v predpise 1290/2005 už existuje mechanizmus obmedzenia a pozastavenia. V porovnaní s ním ponúka navrhované ustanovenie nový transparentný a efektívny mechanizmus, ktorý umožní ďalšie zjednodušenie existujúcej možnosti obmedziť alebo pozastaviť platby členskému štátu v prípade závažných a trvalých nedostatkov v národných kontrolných systémoch.
Výhodou tohto nového ustanovenia je, že sa určité prvky určujú vopred, čím sa zabezpečí účinnejšie využitie takéhoto nástroja. Nie je potrebné hovoriť, že fungujúci mechanizmus obmedzenia bude naďalej platiť v ostatných typoch prípadov. Pozmeňujúce a doplňujúce návrhy zamerané na zníženie účinnosti mechanizmu obmedzenia však nie sú pre Komisiu prijateľné.
Napokon, postrehol som celkom značný počet pozmeňujúcich a doplňujúcich návrhov zameraných na ďalšie posilnenie celkového systému na riadenie poľnohospodárskych výdavkov, ktoré nesúvisia s naším návrhom. Preto si myslím, že predkladaný text predstavuje dobrú rovnováhu a že by sme mali dať všetkým aktérom čas uviesť ho do praxe predtým, než zvážime prípadné zmeny pravidiel, ktoré napokon nadobudli platnosť len pred necelým rokom.
spravodajca. - (DE) Pán predsedajúci, pán komisár, dámy a páni, veľká vďaka za to, že ste si našli čas a ste dnes večer tu aj napriek neskorej nočnej hodine. Problematika, o ktorej diskutujeme, nie je bezvýznamná a okrajová. Hovoríme o spoločnej poľnohospodárskej politike. Rád by som začal tým, že Parlamentu pripomeniem, čo táto spoločná poľnohospodárska politika v skutočnosti znamená pre veľkú väčšinu našich takmer 500 miliónov občanov. Napokon, tieto rozpravy pléna sa vedú kvôli našim občanom.
Jednako sme si však mohli všimnúť, že mnoho občanov považuje spoločnú poľnohospodársku politiku v prvom rade za reklamu EÚ - nanešťastie však mimoriadne zlú. Vývozné dotácie, údajne nespravodlivý obchod s krajinami tretieho sveta, krmivové škandály, protesty farmárov, nadmerné dotácie, geneticky modifikované rastliny - počet negatívne vnímaných tém súvisiacich so spoločnou poľnohospodárskou politikou je nesmierny a nevyspytateľný.
Prešľapy v spoločnej poľnohospodárskej politike významne prispeli k slabej reputácii EÚ v mnohých častiach Európy. Dámy a páni, túto reputáciu však nemožno zmyť z našich rúk tento večer. Táto správa by však mohla, ak ju Rada podporí, určiť spoločnej poľnohospodárskej politike nový smer. Smer, ktorý bude bližšie k predstavám väčšiny občanov.
Rád by som začal diskutovaním o návrhu Komisie ešte raz. V základe pozostáva zo štyroch prvkov: transparentnosť, t. j. zverejnenie mien príjemcov poľnohospodárskych platieb; zavedenie možnosti pozastavenia platieb členským štátom podľa prvého piliera v prípade závažných porušení v ich riadiacich a kontrolných systémoch; skrátenie časových období na audit Komisie, ak členské štáty nedodržia svoje povinnosti v oblasti kontroly (výnimky z takzvaného 24-mesačného pravidla); a prispôsobenie výkonných právomocí. Z politického hľadiska sú pre EP určite mimoriadne dôležité návrhy o transparentnosti. S nimi Komisia konečne vykonáva rozhodnutie Rady a Parlamentu o rozpočte na rok 2007.
Všeobecne srdečne vítam tento projekt, aj keď návrh Komisie prichádza dosť neskoro, pravdepodobne sčasti kvôli zapracovaniu ďalších faktov do textu. Vykonávacie nariadenia Komisie týkajúce sa fondu EAFRD už predpokladajú uverejnenie mien všetkých príjemcov platieb z druhého piliera. Aj ostatné fondy (Európsky fond regionálneho rozvoja, Európsky fond pre rybné hospodárstvo, Kohézny fond) teraz všetky obsahujú pravidlá o uverejňovaní. Rozpočtové rozhodnutie znamenalo, že transparentnosť v základe prestala byť kontroverznou: už to viac nie je otázka typu ak, ale len ako. Jedenásť členských štátov už v plnej miere zverejňuje všetky platby.
Preto potrebujeme väčšiu transparentnosť. Nedostatok transparentnosti umožnil vznik klebiet a dezinformačných kampaní, ktoré poškodili spoločnú poľnohospodársku politiku viac než príležitostná skutočná chyba. Problémy sa týkajú len otázky ako: Komisia napokon neposkytuje viac podrobností postupu a chce stanoviť všetky podrobnejšie ustanovenia vo vykonávacích nariadeniach. Keďže sa dostávame do oblasti zasahovania do práva sebaurčenia vo vzťahu k osobným údajom, moja správa navrhuje určité objasnenia týkajúce sa údajov, ktoré sa majú uverejniť a za akých podmienok. Výslovne nadväzujú na stanovisko Európskeho dozorného úradníka na ochranu údajov. Napriek túžbe po rýchlej aplikácii musíme brať ochranu údajov veľmi vážne. A Európsky parlament to aj robí.
Táto správa má nasledujúce ciele: väčšia transparentnosť, a zároveň jasnejšie požiadavky na ochranu údajov. Navyše musíme informovať verejnosť. Ako možno dosiahnuť takéto vyvážené konanie?
Podľa mňa je nevyhnutné vopred informovať zaangažované strany, že pokiaľ hodnoty nebudú niečo znamenať, žiadna transparentnosť existovať nebude. Preto navrhujem jasnejšie rozlišovanie, napríklad podľa účelu intervencie. V správe sa navrhuje meno, platba a miesto trvalého pobytu alebo podnikania. Dnes transparentnosť znamená uverejnenie na internete. Hovoríme o vytvorení všeobecnej internetovej platformy s odkazmi a referenciami od Komisie. Záleží na členských štátoch, aby informácie doplnili o relevantné vysvetlenia.
Ak to budú členské štáty považovať za vhodné, môžu uverejňovať informácie na regionálnej úrovni. Rôzne databázy sa musia prepojiť.
Otázka toho, aký subjekt má zverejniť informácie, je v Rade veľmi kontroverzná. Finančné riadenie je zmiešané a členské štáty tak majú jasnú zodpovednosť - aj podľa článku 53b rozpočtového rozhodnutia. Zverejňovanie Komisiou by mohlo navyše vyvolať problémy zákonnej ochrany, keďže osoby, ktoré nesprávne zverejnenie zasiahlo, by sa museli obrátiť priamo na Európsky súd prvého stupňa. To nie je vnímavé voči občanom ani nijako mimoriadne transparentné. Návrh Komisie je jednoduchší, transparentnejší, menej ťažkopádny z pohľadu riadenia a viac vnímavý k občanom, a preto má moju podporu. Je v súlade s ustanoveniami vo všetkých ostatných oblastiach (štrukturálne fondy a pravidlá vzťahujúce sa do dnešného dňa na druhý pilier).
Keďže sa na zverejňovanie informácií musíme pozerať v kontexte rozpočtovej kontroly, moja správa navrhuje (mierny) paušálny poplatok v prípade neuverejnenia informácií. Pokiaľ ide o sankčné zníženie financovania, musím povedať, že ho veľmi podporujem, no sú tu isté body, kde by som rád videl väčšiu mieru zohľadňovania zásady proporcionality.
Môj kolega poslanec pán Mulder vo Výbore pre kontrolu rozpočtu predniesol návrhy týkajúce sa rozpočtového aspektu materiálu, ktoré môžem bezvýhradne podporiť. Vo svojom stanovisku vyjadril Výbor pre rozpočet svoje názory na aspekty transparentnosti, ktoré vo veľkej miere zodpovedajú mojim návrhom.
Dámy a páni, a predovšetkým členovia Rady, Výbor pre poľnohospodárstvo a rozvoj vidieka túto správu jednomyseľne prijal. Dúfam, že zajtra sa pri hlasovaní tiež dosiahne veľká väčšina. Prosím Radu a Komisiu, aby brala vážne túto voľbu zástupcov európskeho ľudu.
Niet pochybností o prepojení tejto správy a spôsobu, ako sa k nej a k očakávanej kontrole stavu postavia všetky zaangažované subjekty. K tejto téme sa bez pochýb vrátime pri riešení problematiky kontroly stavu.
v mene skupiny PPE-DE. - (DE) Pán predsedajúci, som veľmi zaviazaný kolegovi pánovi Chatzimarkakisovi. Predstavil správu, ktorú môže skupina Európskej ľudovej strany (kresťanskí demokrati) a Európskych demokratov vo všetkých smeroch podporiť.
Je tu však legitímna otázka, či sme takéto nariadenie vôbec potrebovali. Vyvolá intenzívnu dychtivú diskusiu, pretože jeho obsah je náročné vysvetliť občanom. Preto si myslím, že je dobré, že poľnohospodári musia dostať vysvetlenia dôvodov platieb pri uverejnení ich podrobností. Naši poľnohospodári naozaj hodnotne prispievajú do našej spoločnosti, deň za dňom nám dodávajú potraviny, starajú sa o našu kultúrnu krajinu a vo veľkej miere prispievajú k fungovaniu vidieckych oblastí.
Transparentnosť však nemôže byť jednosmerná, musí sa vzťahovať na obe strany. Preto moja skupina podporuje výzvu správy, aby sa užívatelia pri používaní informácií prihlasovali a registrovali. Ako práve spomínal môj kolega, rovnako dôležité je, aby táto smernica nerušila platnosť ustanovení na ochranu údajov, hlavne ustanovení členských štátov.
V záujme rovnakého zaobchádzania by som však chcel požiadať Komisiu, aby predstavila nariadenia zabezpečujúce transparentnosť aj napríklad v mimovládnych organizáciách. Som presvedčený, že v prípade mimovládnych organizácií sa viac fondov EÚ dostáva na pochybné projekty ako v sektore poľnohospodárstva. Správa ponúka príležitosť ukázať verejnosti, prečo sa peniaze daňových poplatníkov míňajú na poľnohospodárstvo. Správne použitie správy umožní úspešne dokázať verejnosti veľký význam európskeho poľnohospodárstva a v tom prípade smernica o transparentnosti splnila svoj účel.
Ďalším bodom je správa pána Barta Staesa v mene Výboru pre kontrolu rozpočtu o následkoch dohody medzi Spoločenstvom a členskými štátmi a spoločnosťou Philip Morris o zintenzívnení boja proti podvodom a pašovaniu cigariet a dosiahnutom pokroku pri vykonávaní odporúčaní parlamentného vyšetrovacieho výboru v tranzitnom režime Spoločenstva
spravodajca. - (NL) Pán predsedajúci, pán komisár, dámy a páni, správy od Výboru pre kontrolu rozpočtu často obsahujú celkom zlé informácie - veď napokon je to predsa výbor EP na boj proti podvodom. Spravidla sa týkajú slabých stránok, nezrovnalostí a podvádzaní, niekedy dokonca aj podvodov a klamstiev. Dámy a páni, som rád, že dnes môžem predniesť správu o niečom pozitívnom, správu o úspechu, správu, ktorá preukazuje, ako môže spolupráca medzi Európskou komisiou, Európskym parlamentom a členskými štátmi zabezpečiť vyriešenie problémov.
Aké sú súvislosti? Začiatkom 90. rokov boli podvody vyplývajúce z pašovanie cigariet veľkým obchodom. Stovky miliónov ECU - v tých dňoch sme ešte namiesto eura používali menu ECU - zmizli vo vreckách zločincov na úkor rozpočtu Európskej únie a rozpočtov členských štátov. V roku 1994 ešte úrad UCLAF - predchodca dnešného úradu OLAF - vytvoril pracovnú skupinu zameranú na cigarety. V rokoch 1996 a 1997 preskúmal vyšetrovací výbor EP, ktorý bol, mimochodom, úplne prvým vyšetrovacím výborom zriadeným na základe Zmluvy o Európskej únii, všetky aspekty tranzitných podvodov.
Vyšetrovací výbor zistil, že systém monitorovania v tranzitnom sektore bol zastaraný. Nákladné automobily v tranzite museli mať dokument opečiatkovaný colným úradom na mieste, kde tovary vstupovali do Únie, následne prešli cez Úniu a ten istý dokument opečiatkoval colný úrad na mieste, kde tovary z Únie odchádzali. Tento dokument sa následne musel poslať importnému colnému úradu. V tejto súvislosti vznikalo obrovské množstvo problémov. Dokumenty sa vrátili príliš neskoro: niekedy aj o tri či štyri mesiace. Potom tu bol problém zabudnutých dokumentov, ako aj zabudnutých pečiatok. Preto jedno z najdôležitejších odporúčaní, ktoré vyšetrovací výbor navrhol, bolo nahradiť celý tento archaický systém založený na papieroch a pečiatkach systémom na základe počítačov.
Tento nový tranzitný systém s využitím počítačov (NCTS) sa postupne zaviedol a teraz funguje vo všetkých členských štátoch. Colným úradom pomáha zistiť v reálnom čase, či tovary nezákonne neunikajú colnému dohľadu, a tým predstavuje ohromný pokrok. To, samozrejme, nemôže zabrániť vytváraniu falošných vyhlásení, a práve preto žiadame Komisiu, aby vytvorila systém aj pre tento problém, aby sa zabránilo falošným vyhláseniam o tovaroch. Zároveň žiadame, aby úrad OLAF dostal priamy prístup k tomuto systému s využitím počítačov.
Ako som už spomínal, vyšetrovací výbor sa sústredil na problém cigariet. Cigarety sa prepravovali cez územie od jednej hranice k druhej, no veľmi často tieto tovary, tieto cigarety, skončili na čiernom trhu. Veľmi často boli dokonca prepašované späť do Únie. Viedlo to k rozsiahlym problémom, niekedy dokonca k násiliu. V Taliansku boli napríklad dvaja agenti finančnej polície zavraždení.
Celkové vyšetrovanie odhalilo aj to, že niektoré tabakové spoločnosti boli spolčené s pašerákmi. Na základe tejto informácie Komisia spolu s niekoľkými členskými štátmi začala súdne konanie na súde v New Yorku proti spoločnosti Philip Morris. Postupne začalo byť spoločnosti Philip Morris jasné, že toto konanie len ťažko vyhrá, a v roku 2004 sa dosiahla dohoda so spoločnosťou. Výmenou za 1,25 miliardy USD rozložených na 12-ročné obdobie Komisia a členské štáty stiahli podnet na konanie na súde v New Yorku.
Druhá časť dohody so spoločnosťou Philip Morris je pravdepodobne ešte dôležitejšia. Obsahuje ustanovenia o spolupráci medzi Philip Morris a Európskou úniou pri sledovaní a nájdení cigariet. Ak by colné úrady našli náklady cigariet a nedodržali by sa ustanovenia tejto dohody, spoločnosť Philip Morris bola zaviazaná okamžite zaplatiť colné poplatky, ktorým sa chcela vyhnúť - a číslo, o ktorom hovoríme, môže dosiahnuť aj výšku 1,5 milióna EUR na kontajner cigariet.
Znovu zopakujem, toto je správa o úspechu: preukazuje, ako dokážu Parlament a Komisia spolupracovať. Chcem však vyjadriť aj niekoľko kritických bodov. Pri rozdeľovaní sumy 1,25 miliardy USD medzi Komisiu a členské štáty len 9,7 % dostala Komisia a leví podiel smeroval do členských štátov. Nemyslím, že je to spravodlivé, hlavne keď úrad OLAF a Komisia urobili leví podiel práce.
Druhá kritika je, že podľa povahy dohody sa tieto prostriedky mali použiť na boj proti podvodom. Komisia urobila svoju prácu. Časť týchto prostriedkov použila na program Hercules II. Na druhej strane členské štáty nechali tieto peniaze jednoducho plynúť do svojich pokladní, aj keď sa mali v skutočnosti použiť na lepšie vybavenie ich vyšetrovacích služieb, napríklad ich colných služieb, a na zosilnenie boja proti tomuto typu podvodov.
Zrekapitulujem to, pán predsedajúci, je to skutočne príbeh o úspechu, ktorý by sa mohol použiť aj na iné produkty, ako alkohol a určité poľnohospodárske produkty. Dúfam tiež, že táto správa dodala pozitívny nádych dôležitej práci vykonanej pánom Kallasom a Komisiou, ako aj naším Parlamentom v boji proti podvodom.
podpredseda Komisie. - Pán predsedajúci, musím poďakovať pánovi Staesovi za jeho vlastnú iniciatívnu správu a Európskemu parlamentu za podporu týchto otázok a nájdenie riešení v tejto náročnej problematike.
Vo svojom vyhlásení budem najprv hovoriť o tranzitnom systéme Spoločenstva, za ktorý zodpovedá môj kolega, pán Lázló Kovács. Európsky parlament blahoželá k úspešnému zavedeniu nového tranzitného systému s využitím počítačov. Je to skutočne obrovská zmena v porovnaní s archaickým postupom, ktorý sa opieral o papierovú formu. Aktualizovaný systém bude plne zavedený 1. júla 2009.
Riadenie rizika je moderným nástrojom kontroly. Komisia aktívne zavádza rámec riadenia colného rizika s cieľom lepšie zamerať kontroly. Momentálne stanovujeme kritériá, priority a informačné platformy s členskými štátmi. Nový systém poskytne tiež možnosť pravidelného monitorovania efektívnosti uskutočnenej analýzy rizika. Plánovaný rozvoj tranzitného informačného systému zameraného na boj proti podvodom posilní kapacitu na analýzu a odvrátenie rizík v prípade tranzitných podvodov, spočiatku vo vzťahu k citlivému tovaru a neskôr pre všetky druhy tovarov v tranzite. Podmienkou je, aby členské štáty umožnili Komisii väčší prístup k údajom o pohybe v novom automatizovanom tranzitnom systéme (NCTS). Zmrazenie ďalšieho financovania NCTS, ktoré navrhuje táto správa, by však pre potrebný ďalší rozvoj efektívnejšej tranzitnej kontroly bolo kontraproduktívne.
Niekoľko slov k podvodom na dani z pridanej hodnoty. V svojej správe poukázala Snemovňa lordov Spojeného kráľovstva na mnoho faktorov, ktoré sprevádzajú fenomén podvodov chýbajúcich hospodárskych subjektov. Nevidíme však žiadny dôkaz o tom, že slabiny tranzitného systému viedli k podvodom na DPH. Rád by som vysvetlil, že aj keď tranzit nepatril medzi priority počas inšpekcií tradičných vlastných zdrojov v rokoch 2001 až 2006, keď prebiehala zmena, nebol ani ignorovaný. Výsledkom mnohých inšpekcií bolo vyžiadanie platieb z vlastných zdrojov a úrokov. Tento prístup predstavuje účinné využitie inšpekčných zdrojov Komisie a vyhýba sa kroku späť k auditom ex ante.
Rád by som sa teraz vrátil k dohode o prevencii podvodov so spoločnosťou Philip Morris International, ktorá spadá do mojej pôsobnosti. Musím poďakovať Parlamentu za jeho nepretržitú silnú podporu. Komisia dôsledne vyhlásila, že dúfa, že táto dohoda môže slúžiť ako model pre podobné dohody s inými spoločnosťami. Pokiaľ ide o financie plynúce z tejto dohody, nový program Hercule získal v Grécku financovanie určené na boj proti pašovaniu a falšovaniu cigariet, čo sú nové pridané ciele. Zvažujeme, či by bolo program možné použiť na financovanie zriadenia laboratória, ktoré by overovalo pravosť cigariet.
Musím tiež povedať - a pán Staes to tiež veľmi dobre vie - že distribúcia peňazí bola skutočnou nočnou morou, a tou aj zostane v ďalších finančných obdobiach. Samozrejme, veľmi ma teší podpora a sústavný záujem Parlamentu o používanie týchto prostriedkov, pretože aj ja sa zaujímam o to, aby sa tieto prostriedky použili na účely boja proti pašovaniu cigariet a iným druhom podvodov.
Pokiaľ ide o štatistické údaje o zhabaní, väčšina členských štátov štvrťročne informuje Komisiu o sumách. Nie všetky členské štáty však uvádzajú značky, ktoré zabavili, čo znamená, že nie sú dostupné žiadne kompletné údaje. V oznámeniach o zhabaní od členských štátov sa navyše nie vždy rozlišuje medzi originálnymi a falšovanými cigaretami, sčasti preto, že to nie je dôležité na účely stíhania delikventov a inkasa ciel a daní, a sčasti preto, že je niekedy mimoriadne ťažké rozlíšiť medzi falšovanými a pravými cigaretami. Naďalej nabádame členské štáty, aby poskytovali kompletnejšie údaje.
Napokon, Komisia chce na túto tému pripraviť správu úradu OLAF, ako to navrhoval Parlament, no podľa mňa by bolo prínosnejšie počkať do roku 2010, keď bude dostupný komplexnejší prehľad. Dôvodom je, že nás v colnej oblasti čaká mnoho dôležitých zmien a správa v roku 2008 by bola len dočasná a odrážala by stav v danom časovom okamihu.
v mene skupiny PPE-DE. - (FR) Pán predsedajúci, pán komisár, dámy a páni, moje prvé slová budú gratulácia spravodajcovi, Bartovi Staesovi, ktorému sa podarilo vytvoriť skvelú správu o náročnej téme nedostatkov v tranzitnom systéme Spoločenstva. Som veľmi vďačný aj Európskemu dvoru audítorov, ktorý vo svojej správe z decembra 2006 veľmi jasne poukázal na rozmer tohto problému.
Z tohto hľadiska som sklamaný, že si zamieňame vplyvy dohody so spoločnosťou Philip Morris, ktorú si musíme pamätať ako dohodu s cieľom zastaviť právne konanie, a nie ako dohodu o partnerstve, so závažným problémom tranzitu v Spoločenstve. Z toho dôvodu som predložil pozmeňujúci a doplňujúci návrh v mene skupiny PPE, ktorý sa zameriava na zabránenie nedorozumení.
Pokiaľ ide o priemysel, navrhujem, aby Európska únia a celý tabakový priemysel spoločne financovali program na boj proti pašovaniu a falšovaniu cigariet.
Svoje pripomienky však chcem sústrediť na nedostatky tranzitného systému Spoločenstva. Európska komisia nám hovorí, že posilnila colný tranzitný systém zavedením moderného, robustného systému s využitím počítačov. No zabúda, že aj keď je takýto počítačový systém potrebný, nikdy nestačí. A skutočnosť je, že samotný systém má svoje nedostatky. Má nedostatky, pretože ho riadia úrady členských štátov, čo znamená - ako na to celkom správne poukázal spravodajca aj Európsky dvor audítorov - že členské štáty aplikujú nové tranzitné pravidlá Spoločenstva s vážnymi slabinami.
Parlament v roku 1997 zriadil vyšetrovací výbor, ktorý jasne uviedol, že EÚ by mala vytvoriť rámec, ktorý umožní jednotné fungovanie colných služieb. A od toho sme veľmi ďaleko.
V roku 2005 náš kolega poslanec Herbert Bösch vo svojej skvelej správe zdôraznil rozsah problémov a potrebu bojovať proti podvodom a chybám. Dámy a páni, realita je taká, že táto správa nás vyzýva v širších súvislostiach uvažovať o kvalite nášho colného systému, našich finančných okruhoch a všeobecnejšie ochrane finančných záujmov Európskej únie.
v mene skupiny PSE. - (DE) Vážený pán predsedajúci, túto správu výslovne vítam. Je skvelá. Pojem "správa z vlastnej iniciatívy" nie je úplne presný. To, čo robíme, len nadväzuje na predmet prvého parlamentného vyšetrovacieho výboru a budeme v tom pokračovať. Nechcem sa sťažovať, no je hanba, že to musíme robiť v takúto neskorú hodinu. So záujmom som sa pozrel na zoznam rečníkov a skupín, ktoré dnes požiadali o slovo na túto tému. Zdá sa, že je vždy o niečo jednoduchšie sťažovať sa na škandály v EÚ, ako pracovať na konkrétnych, pozitívnych riešeniach. Cesta je niekedy dlhá - hovoríme o cigaretách - no oplatí sa po nej vybrať. Robíme pokroky a správa pána Staesa to jasne dokladuje.
Samozrejme, že v tejto oblasti ešte musíme zápasiť s nedostatočnou európskou integráciou. Rôzni ministri financií ešte stále nedokážu odolať jednoduchému malému zvýšeniu dane na tabak, ak začne štátna pokladňa vyzerať trochu prázdno, nesprávna chvála zarábania od niektorých politikov pre zdravotníctvo alebo iných v procese. Hovorím nesprávna, pretože spotrebitelia cigariet jednoducho prejdú na pašované alebo v zvýšenom počte na falošné cigarety. Zisk z tohto druhu podvodu smeruje priamo organizovanému zločinu.
Skutočnosť, že dnes večer máme všetci príčinu oslavovať pokrok, ma ešte viac núti k tomu, aby som Parlamentu pripomenul epizódu, ktorá robí menšiu česť Európe, a hlavne Komisii. Existuje dôkaz o tom, že v období rokov 1992 - 2001 bolo do EÚ cez Čiernu Horu prepašovaných približne 10 000 kamiónových nákladov cigariet. Smerovali konkrétne do Talianska. Ide pravdepodobne o najväčší podvod voči rozpočtu EÚ všetkých čias. Úrad verejného prokurátora v nemeckom Augsburgu zaslal v tejto súvislosti 60 žiadostí o právnu pomoc. V Švajčiarsku došlo k priznaniam, usvedčeniam a podobným postupom. Európska únia však nepredložila žiadne požiadavky na znovuvrátenie vlastných zdrojov proti Čiernohorskej republike. Pán komisár, bol by som rád, ak by sme sa mohli postaviť pred našich platiteľov dane a povedať: "Aj na túto záležitosť sme sa pozreli."
Ďalším bodom je správa, ktorú predkladá pán El Khadraoui v mene Výboru pre dopravu a cestovný ruch o návrhu rozhodnutia Rady a predstaviteľov vlád členských štátov Európskej únie, ktorí sa zišli v rámci zasadnutia Rady, o uzavretí Dohody o leteckej doprave medzi Európskym spoločenstvom a jeho členskými štátmi na jednej strane a Spojenými štátmi americkými na strane druhej [8044/3/07 - - C6-0210/2007 -.
podpredseda Komisie. - (FR) Vážená pani predsedajúca, dámy a páni, vážený pán El Khadraoui, Parlament nám pri podpisovaní prvej dohody ES/USA o leteckej doprave 30. apríla vo Washingtone výrazne politicky pomohol.
Podporením dohody 14. marca, ešte predtým, ako Výbor pre dopravu a cestovný ruch predložil svoje oznámenie, Parlament zohral veľmi rozhodujúcu úlohu v modernizovaní opatrení spravujúcich transatlantickú leteckú dopravu a v ponúknutí nových možností európskym občanom. Dohoda vstúpi do platnosti v marci budúci rok a európske podniky a podniky USA sú na svojich štartovacích čiarach za novými transatlantickými spojeniami. Spoločný výbor, ktorý sa má dohodou zaoberať, sa stretol už v júni. Má sa opäť stretnúť v novembri, aby sa zaistila bezproblémové uplatnenie a aby začal pracovať na dôležitých záležitostiach, akými sú hospodárska súťaž a bezpečnosť.
Počas dnešnej oficiálnej rozpravy o dohode určite vyzdvihnete niekoľko kľúčových myšlienok, s ktorými sa stotožňujem. Zdôrazníte význam dohody druhej etapy pre posun vpred a pre získanie prístupu na trh USA, najmä v podobe umiestňovania európskych investícií do Spojených štátov. Zdôrazníte význam konvergencie našich predpisov, najmä so zreteľom na bezpečnosť s cieľom získať "bezpečnosť na jednom mieste". Zdôrazníte význam aspektu životného prostredia a najmä obchodovanie s kvótami emisií CO2. Nakoniec takisto zdôrazníte význam informovania a konzultovania s Parlamentom.
Aj ja mám tie isté politické priority ako vy. Vítam dohodu medzi našimi dvomi inštitúciami o bodoch, ktoré sú také citlivé v Európe aj v Spojených štátoch.
Som tiež nesmierne rád, že Parlament tlmočí hlas Európy do Spojených štátov prostredníctvom neustáleho dialógu s kongresom a vládou Spojených štátov. Musíme neprestajne pracovať na položkách, ktoré predstavujú pre Washington problém. Zhromaždenie Medzinárodnej organizácie pre civilné letectvo v septembri bolo sklamaním. Ako viete, EÚ a jej európski susedia, 42 krajín, bolo donútených vyjadriť svoje výhrady týkajúce sa uznesenia o obchodovaní s kvótami emisií CO2, lebo sme v opozícii voči USA a zvyšku sveta.
Snemovňa reprezentantov takisto prijala pozmeňujúci a doplňujúci návrh na obmedzenie možnosti, aby sa podniky USA dostali pod zahraničnú kontrolu. Hoci sa o tomto pozmeňujúcom a doplňujúcom návrhu ešte nehlasovalo v senáte, vrhá tieň na rokovania smerujúce k dohode druhej etapy, ktoré by sa mali začať na jar. Európsky parlament kongres a vládu USA o tejto veci upovedomil, ako aj ja, a musíme naďalej vyvíjať úsilie, aby sme zabránili akýmkoľvek krokom, ktoré sú v rozpore s normalizáciou leteckého odvetvia.
Ak však tieto udalosti poukazujú na ťažkosti, ktoré treba prekonať, nesmieme zabúdať na najdôležitejšiu časť. Teraz máme medzi Európou a USA pevný pracovný základ, aby sme sa voči sebe chovali ako rovný k rovnému. Pred šiestimi mesiacmi to tak nebolo. Musíme preto stavať na tomto výdobytku, ktorý je výsledkom našej štvorročnej práce.
Samozrejme, pani predsedajúca, dámy a páni, vážený pán El Khadraoui, chcem vám povedať, že som pripravený a ochotný splniť politické ciele Parlamentu aj Rady a som nesmierne potešený európskou jednotou v tejto otázke, jednotou Európanov.
Vážená pani predsedajúca, vážený pán podpredseda Komisie, dámy a páni, keď dnes popoludní konečne dávame zelenú dohode o leteckej doprave medzi EÚ a Spojenými štátmi, ktorá bude znamenať nielen koniec procesu, ktorý trval mnoho rokov a ktorý postupoval veľmi ťažko, ale bude znamenať aj začiatok novej kapitoly v dejinách leteckej dopravy a jej dôsledky - keďže nie sú celkom predvídateľné - by mohli byť nesmierne.
Zároveň vieme, že toto je len dočasná etapa a že pred nami je ešte veľa práce, aby sme dosiahli viac alebo menej integrovaný trh leteckej dopravy cez Atlantik, ktorý je naším cieľom. Niekoľko poslancov verí, že sme už v tejto prvej etape urobili Američanom priveľa ústupkov. Veria, že úmysel rokovať sa rozplynie, najmä keď už nemajú letecké spoločnosti zo Spojených štátov de facto súpera pre vnútroštátne lety z jedného členského štátu do iného, ktoré na území USA nemôžeme vykonávať.
Obe strany získajú to, čo nazývame piata sloboda vzduchu, ktorá poskytuje americkým leteckým spoločnostiam príležitosť lietať ďalej do Afriky alebo Ázie cez Európu. Je možná aj iná trasa, ale tá je pre zemepisné umiestnenie USA menej významná. Navyše, od marca budúceho roka sa zrušia obmedzenia, ktoré stále existujú, pokiaľ ide o prístup na určité letiská: len si spomeňte na Heathrow, ktorý v súčasnosti môžu používať len dve americké letecké spoločnosti.
V niektorých smeroch preto neexistuje skutočná rovnováha, ale na druhej strane, pán Komisár, zmluva predstavuje určite krok vpred a zlepšenie oproti súčasnej situácii. Po prvé, dohoda ukončuje právnu neistotu vytvorenú od rozhodnutí Súdneho dvora v roku 2002, v ktorých sa rozhodlo, že existujúca bilaterálna dohoda o otvorenom nebi obsahuje prvky, ktoré sú nezákonné a musia sa zmeniť a doplniť. Po druhé, spotrebitelia budú cítiť rozdiel Keďže doteraz mohli lietať z členských štátov do Spojených štátov len národní dopravcovia a americké letecké spoločnosti, v budúcnosti budú môcť všetci európski dopravcovia lietať z ktoréhokoľvek bodu v Európe do ktoréhokoľvek bodu v Spojených štátoch s možnosťou lietať ďalej napríklad do Mexika alebo Južnej Ameriky. To bude nepochybne znamenať väčší výber pre spotrebiteľa a možno aj nižšie ceny.
Po tretie, ustanovením Spoločného výboru, na ktorý aj odkazujete, pán Komisár, s zástupcami z oboch strán vytvárame inštitúciu, v ktorej sa budú riešiť otázky súvisiace s dohodou, ako aj otázky týkajúce sa sociálnych, environmentálnych a bezpečnostných predpisov a tak ďalej. Toto je preto nástroj, ktorý by mohol zvýšiť dôveru a porozumenie na oboch stranách. Je to veľmi dôležité, lebo paralelne s týmto otvorením transatlantického trhu je, samozrejme, podstatné, aby boli predpisy postupne navzájom zosúladené a vyrovnané na vysokej úrovni.
Keď budú mať príslušné orgány lepšie podmienky a keď bude úžitok z úzkej spolupráce jasnejší, Američania budú možno tiež ochotnejší urobiť nové ústupky v oblasti prístupu na vnútorný trh USA. Nakoniec, stále ostáva veľa otázok nevyriešených: už ste ich spomínali. Hovorím o vnútroštátnych letoch, práve založenia pre európske letecké spoločnosti, pravidlách súvisiacich s kontrolou a vlastníctvom a rôznych ďalších obmedzeniach, ktoré sa stále uplatňujú.
S vedomím, že rokovania o druhej etape sa začnú veľmi skoro, vlastne už na budúci rok v lete, je potrebné, aby Komisia teraz premýšľala o dobrej rokovacej stratégii. Čo vlastne chceme dosiahnuť? Aké sú naše priority? Ako môžeme presvedčiť Američanov, aby podnikli nové kroky? Kde je možné urobiť ešte ústupky bez toho, aby nás znevýhodňovali? Netreba vám hovoriť, pán Komisár, že kontext je veľmi problematický. Budúci rok sa budú konať prezidentské voľby. V Spojených štátoch vládne všeobecná nedôvera, ktorá siaha až po Kongres, voči myšlienke umožniť tretím stranám kontrolovať strategické odvetvia, akým je letecká doprava. Americké odborové organizácie sa tiež obávajú straty svojho vplyvu na odvetvie prostredníctvom zahraničných zásahov, najmä preto, že sa domnievajú, že by európske letecké spoločnosti mohli byť úspešné a pretože existuje predpoklad, že sú lepšie organizované a budú si môcť jednoducho odtrhnúť kus koláča z toho trhu. Ďalej, samozrejme, máme aj európske voľby.
Ďalej, sú problémy, ktoré existujú už v súčasnosti. Spomínate snahu nášho náprotivku v USA, člena Kongresu, pána Oberstara, odlišne interpretovať niekoľko prvkov dohody. Po tom, čo som toto povedal ako spravodajca a ako Parlament dnes popoludní tomu dáme zelenú. Z celého srdca budeme hlasovať "za". Samozrejme, budeme veľmi pozorne sledovať prípravy. Dúfame, že budeme veľmi úzko zapojení tak, ako sme boli v minulosti. Rátame s tým.
mene skupiny PPE-DE. - (DE) Vážená pani predsedajúca, tento Parlament a najmä moja skupina PPE-DE bude dnes hlasovať za túto dohodu veľkou väčšinou, lebo sme konečne dosiahli dobrý dočasný výsledok.
Ide však len o dočasný výsledok; ako uviedol pán podpredseda Barrot a náš spravodajca, pán El Khadraoui, ešte musíme vyriešiť dôležité otázky v súvislosti s Dohodou o otvorenom nebi: otázky, ako sú vnútroštátne lety, právo usadiť sa, vlastníctvo, štátna pomoc a aj rôzne ďalšie záležitosti.
Okrem skutočnosti, že sme dokázali dosiahnuť primerane dobrý dočasný výsledok, dohoda odhaľuje niekoľko slabých stránok v našom systéme. Aj na tieto sa už upozornilo. V budúcnosti musíme vyvinúť úsilie s cieľom zaistiť, aby náš Parlament - ako náprotivok Kongresu USA, ktorý si, ako by mohol niekto tvrdiť, prisvojuje rôzne práva počas ostatných storočí, má viac príležitostí vyvinúť vplyv na podstatu tejto dohody. Tento raz sme dokázali dosiahnuť pokrok v určitom rozsahu prekabátením systému, zasahovaním predtým, ako prehovorila Rada, ale z dlhodobého hľadiska potrebujeme lepšie pravidlá na vytváranie obsahu.
V tomto dôležitom okamihu by som rád upriamil pozornosť, opäť, na dôležitú otázku v leteckej doprave, najmä medzi Európou a USA. Bezpečnostné predpisy a bezpečnostné kontroly sú dôležité, aby mali cestujúci pokojnú myseľ, keď používajú tento dôležitý spôsob dopravy. Bezpečnostné opatrenia by sa však nemali nesprávne interpretovať ako póza, ktorá spôsobuje len nepohodlie pre cestujúcich bez toho, aby naozaj zvyšovala ich bezpečnosť. Z toho dôvodu je potrebné už po miliónty raz zmeniť pravidlá o prevážaní tekutín na palube!
v mene skupiny PSE. - Pani predsedajúca, v prvom rade by som sa rád ospravedlnil Vám, podpredsedovi Komisie a váženým poslancom, pretože po dokončení svojho prejavu budem musieť odísť z rokovacej miestnosti a poskytnúť rozhovor. Nemám to vo zvyku a ospravedlňujem sa, že nezostanem na zvyšok rozpravy.
Rád by som poďakoval svojmu kolegovi, pánovi El Khadraouimu, za túto správu a varujem ho, že ak bude pokračovať v tomto konkrétnom dokumente, možno zlomí môj rekord najdlhšie pracujúceho spravodajcu v parlamentnej histórii! Buďme úprimní. Manželstvo, do ktorého vstúpili Európska únia a Spojené štáty vo forme počiatočnej Dohody o leteckej preprave týkajúcej sa civilného letectva, je sobášom z rozumu, v ktorom je EÚ horlivým ženíchom a USA veľmi zdráhavou nevestou. Teraz, keď prišlo na naplnenie manželstva, zisťujeme, že americká nevesta považuje svojho európskeho ženícha za nie veľmi príťažlivého a keďže z neho získala všetky najlepšie kúsky počas svadobného dňa, teraz ju nemožno obťažovať naplnením manželstva, pretože zástupca Oberstar dohliada na pár s brokovnicou v ruke.
Medzi leteckou politikou EÚ a USA existujú veľké rozdiely a vôbec by ma neprekvapilo, ak by ste sa v nasledujúcich týždňoch a mesiacoch dopočuli, že rokovania o druhej fáze dohody stroskotali, pretože sa USA nechceli posunúť v kľúčových otázkach. Obávam sa, že európsky ženích chce tak zúfalo naplniť toto manželstvo z rozumu, že sa znova podvolí zdráhavej neveste. Čo však bude so systémom obchodovania s emisnými kvótami a bezpečnosťou, o ktorých majú EÚ a USA úplne odlišné názory? Čo bude so zahraničným vlastníctvom leteckých spoločností USA alebo nepísanou slobodou vzájomnej výmeny? Čo bude so zoznamom cestujúcich a ochranou podľa kapitoly 11? Toto všetko sú témy, ktoré nás rozdeľujú. Uznávam, že existuje vôľa sadnúť si a rokovať, no zdá sa nám , že je vždy daná podmienkami, ktoré nám diktujú Američania.
Prajem každému úspechy v jeho snahe. Socialistická skupina v Európskom parlamente bude hlasovať v jej prospech. Úprimne však dúfam, že rokovania budú úspešné a na konci cesty budeme mať vyváženejšiu, recipročnejšiu a spravodlivejšiu dohodu. No kladiem si otázku, či k tomu dôjde pri prístupe USA. Pýtam sa, či cesta, po ktorej sme sa vydali, nepovedie k ukončeniu tohto manželstva z rozumu rozvodom v štýle Las Vegas.
v mene skupiny ALDE. - Pani predsedajúca, vystupujem za svoju kolegyňu, pani in 't Veldovú.
Skláňam sa pred znalosťami iných ľudí, pokiaľ ide o formálnu stránku tejto dohody. Ako poslankyňa EP zastupujúca Londýn, do ktorého patrí hlavné letisko Heathrow, ma určite teší skutočnosť, že táto dohoda poskytne cestujúcim väčší úžitok z konkurencie a z tohto pohľadu je dobré, že bola uzatvorená.
Chcem sa venovať bezpečnostným aspektom dohody, keďže som zo správy pochopila, že sa táto oblasť vo veľkej miere ponecháva v právomoci spoločného výboru. Súhlasím s tým, že správa víta spoluprácu úradov EÚ a USA zodpovedných za bezpečnosť letectva. Ako sa však uvádza v správe, bezpečnostné opatrenia by mali vychádzať zo správneho hodnotenia rizika a nemali by byť prehnané ani nekoordinované a pri výmene údajov o cestujúcich medzi EÚ a USA by sa mala rešpektovať ochrana súkromia európskych a amerických občanov.
Poslancom je známa značná kontroverznosť obklopujúca Dohodu o osobných záznamoch o cestujúcich (PNR). Európsky parlament sa veľmi rozhodne vyjadril k tomu, že v tejto dohode nezohrával takú úlohu, akú by chcel. Podľa názoru európskych úradníkov dozerajúcich na ochranu údajov sú záruky podľa novej dohody v porovnaní s predchádzajúcimi dohodami značne oslabené a nová dohoda ponecháva závažné otázky a nedostatky nezodpovedané.
Kapacita letísk a pozemná obsluha: smerom k politike vyššej účinnosti (rozprava)
Ďalším bodom je správa, ktorú predkladá pani Jensen v mene Výboru pre dopravu a cestovný ruch o kapacite letísk a pozemnej obsluhe: smerom k politike vyššej účinnosti.
spravodajkyňa. - (DA) Vážená pani predsedajúca, pán komisár, dámy a páni, nápor na európske letiská je v súčasnosti taký veľký, že aj malé meškanie na jednom letisku môže znamenať výrazné meškania na iných. Okrem toho, pokračujúci rast v leteckej doprave zväčší problémy na letiskách a to bude mať nepriaznivý vplyv na efektivitu, konkurencieschopnosť a životné prostredie. Kapacitné problémy na európskych letiskách nie sú len vnútroštátnym problémom ale európskym a preto vítam akčný plán Komisie a štrnásť bodový plán ako úvodný krok k zlepšeniu kapacity na európskych letiskách.
Návrhy Komisie sú však nedostatočné a preto sa v mojej správe navrhuje, aby Komisia do roku 2009 navrhla všeobecný plán na zlepšenie kapacity letísk v Európe. Samozrejme, v konečnom dôsledku je povinnosťou členských štátov, aby stavali a rozširovali letiská. Všeobecný plán má byť nástrojom alebo postupom, aby sa zaistilo, že členské štáty budú koordinovať svoje iniciatívy na podporu a rozšírenie kapacity letísk.
Je potrebné, aby sa tento problém skúmal z cezhraničného uhla pohľadu. Letiská majú rôzne charakteristické črty, rôzne silné stránky, dôležitá však je interakcia. To platí nielen pre interakciu medzi letiskami, ale aj pre interakciu s ostatnými spôsobmi dopravy a infraštruktúrami obklopujúcimi letiská (tzv. komodalita).
Rada by som sa poďakovala Komisii aj hovorcom ostatných politických skupín, pánovi El Khadraouimu, pánovi Jarzembowskému, pánovi López-Istúriz Whitovi a pani Lichtenbergerovej za ich mimoriadne konštruktívnu spoluprácu na tejto správe a som rada, že Parlament je schopný prezentovať jasnú správu ukazujúcu širokú podporu v záležitostiach kapacity aj liberalizácie smernice o pozemnej obsluhe.
Samozrejme, letiská sú milované aj nenávidené. Vytvárajú rast a prosperitu a poskytujú spojenie medzi regiónmi, ale takisto vytvárajú hluk a znečistenie a zaberajú priestor. Preto je dôležité, aby sa problémy riešili spôsobom vhodným pre všetky zainteresované strany. Po prvé, navrhujeme podporovanie ekologického rozširovania kapacity. Zapchatie samotného letiska môže mať nepriaznivý vplyv na životné prostredie, ak sa lietadlá nechávajú krúžiť, čoho následkom sú nie nevyhnutné emisie CO2. Následne tiež vítam iniciatívu Komisie začleniť leteckú dopravu do systému obchodovania s emisnými kvótami Európskej únie. Mal by som však zdôrazniť, že je pre nás dôležité, aby sme veci zaviedli aj na globálnej úrovni. Po druhé, je dôležité, aby Komisia sledovala, ako krajiny zavádzajú spoločné pravidlá na prideľovanie termínov. V tejto súvislosti sa v správe tiež vyžaduje, aby Komisia stanovila časový rámec a lehoty s cieľom zlepšiť spoluprácu medzi susednými členskými štátmi, pokiaľ ide o stavanie funkčných blokov vzdušného priestoru (FAB). Je nevyhnutné, aby v tejto oblasti nastali podstatné zmeny do roku 2008 - je to pre Parlament vysoká priorita. Po tretie, je vzdušným zámkom predstavovať si, že môže existovať rozšírenie kapacity letiska bez riadneho zapojenia a spolupráce s regionálnymi a miestnymi správami. Je preto dôležité, aby medzi tými európskymi regiónmi s letiskami vznikol dialóg o koordinácii rozširovania kapacity. Regióny si môžu vymieňať skúsenosti a učiť sa od seba navzájom (Aký má letisko environmentálny vplyv na okolité obyvateľstvo? Aké sú plány územného rozvoja? Aký význam vo všeobecnosti má letisko pre rast a zamestnanosť v oblasti?) a možno vyvinúť z toho osvedčené postupy.
Dúfam, že Rada podporí základné myšlienky v tejto správe, konkrétne, že akčný plán Komisie nie je dostatočný, že sa musia vyvinúť usmernenia na optimalizáciu a rozvoj kapacity letísk, že sa aj tak požaduje dodatočná kapacita a že slová musia byť sprevádzané aj činmi.
Druhá časť mojej správy sa týka pozemnej obsluhy, to znamená všetkej obsluhy okolo lietadla a na letisku, od dodávania paliva a zaobchádzania s batožinou až po postup registrácie pred odletom. Tu sa Komisia pripravuje na revíziu existujúcej smernice o prístupe k trhu s pozemnou obsluhou na trhoch na letiskách Spoločenstva, čo je, ako vieme, háklivá téma. Rád by som sa poďakoval hovorcom za konštruktívnu spoluprácu, ktorú sme mali. Súhlasíme, že Komisia by mala vykonať aktualizovanú analýzu implementácie a vplyvu súčasnej smernice o pozemnej obsluhe pred tým, ako na program dáme novú liberalizáciu. Musíme mať úplný prehľad o vplyve na používateľov, cestujúcich a personál a budúca smernica musí zaistiť kvalitu v pozemnej obsluhe a primerané pracovné podmienky pre zamestnancov. Musíme zaistiť, aby nešlo o monopolistické podmienky a že pôjde o jasné pravidlá výziev na predkladanie ponúk s cieľom zapojiť používateľov. Dúfam, že správa bude inšpirovať Komisiu, aby postupovala so smernicou o pozemnej obsluhe, aj so 14-bodovým plánom.
podpredseda Komisie. - (FR) Vážená pani predsedajúca, dámy a páni, rád by som sa poďakoval vám, pani Jensenová, ako aj Výboru pre dopravu a cestovný ruch. Ďakujem za podporu akčného plánu Komisie a za vaše odhodlanie pre politiku Spoločenstva týkajúcu sa leteckej dopravy.
Jednou z výziev politiky leteckej dopravy je zabrániť upchatiu európskych letísk. Náš akčný plán sa zameriava na rozvoj súdržnej globálnej letiskovej politiky. Zahŕňa optimalizáciu výstupu existujúcich kapacít letísk a zlepšenie plánovania novej infraštruktúry zamedzením porovnávania čisto miestnych riešení a tvorbe prekážok. Lebo Parlament veľmi dobre chápe, že optimálne fungovanie siete európskych letísk možno zaručiť, len ak miestne akcie budú súčasťou súdržnej globálnej politiky. Postup navrhovaný Komisiou má byť realistický, keďže rešpektuje hospodárske a environmentálne obmedzenia, ktoré treba vziať do úvahy. Preto, pani Jensenová, bola priorita daná na úvod lepšiemu využitiu existujúcich kapacít letísk, vďaka rozvoju a harmonizovanej implementácii novej technológie. Je úplne zrejmé, že ak získame Jednotné nebo s funkčnými kontrolnými blokmi leteckej premávky, budeme schopní využívať existujúcu infraštruktúru oveľa lepšie. Je pravdou, že výstavba novej infraštruktúry spôsobí ešte viac problémov, najmä vo veľkých mestských oblastiach s výrazným dopytom po leteckej doprave. Náš akčný plán sa však zaoberá problémom tvorby novej infraštruktúry, ktorá je často nevyhnutná a chceme plánovať novú infraštruktúru pre lepšie ocenenie jej užitočnosti a umiestnenia s cieľom urobiť ju priaznivejšiu pre životné prostredie.
Vážená pani predsedajúca, Výbor pre dopravu a cestovný ruch prijal 2. októbra závery, ktoré sú menej náročné ako závery Parlamentu. Veľký počet členských štátov, možno príliš náchylných počúvať oprávnené osoby na svojich vlastných letiskách, nie je ochotných prijať koordináciu Spoločenstva a radšej budú naďalej klásť priority na miestne riešenia zavedené na každom letisku. Tento druh nadbytočnosti sťažuje realizáciu akčného plánu, ale podpora Parlamentu umožní Komisii, aby pracovala špecificky smerom k iniciatívam na základe príspevkov pani Jensenovej.
Ďakujem jej a takisto by som rád poďakoval Výboru pre dopravu a cestovný ruch za kvalitu práce a za to, že nám pomohol posunúť sa v tejto otázke ďalej, čo je dôležité aj v záujme harmonického, trvalo udržateľného rozvoja celého odvetvia leteckej dopravy.
spravodajca Výboru pre hospodárske a menové veci požiadaného o stanovisko. - Pani predsedajúca, pokrok v leteckom priemysle prispel veľkou mierou k hospodárskemu pokroku a všeobecnej prosperite a môže k nim prispievať aj naďalej. Tento priemysel si nezaslúži nepriateľstvo environmentalistov, ktorému musí často čeliť. Tento prístup je tiež politicky nerozumný, pretože z vývoja majú veľký prospech naši voliči - ako v práci, tak aj v čase odpočinku. Letectvo urobilo veľa pre to, aby splnilo svoje záväzky voči životnému prostrediu. Vyvinulo a prijalo nové technológie a zlepšilo efektívnosť prevádzky. Je na politických orgánoch a administratívnych a regulačných úradoch, aby sa chopili svojej úlohy a povolili a s nadšením podporili pokračujúce zlepšovanie.
Skvelá správa pani Jensenovej obsahuje veľkú časť toho, čo môj výbor navrhoval. Sú tu však tri veci, ktoré Výbor pre hospodárske a menové veci predložil vo svojom stanovisku a ktoré sa neocitli v záverečnej správe.
Po prvé, prevádzka tichších lietadiel by mala umožniť zrušenie obmedzenia otváracích časov letísk a takmer všade pomôcť prechodu na 24-hodinovú prevádzku. To by výrazne zvýšilo využívanie kapitálu a kapacít letiskových infraštruktúr a samotných lietadiel, zlepšilo produktivitu a prinieslo lacnejšie služby, pričom vplyv na životné prostredie by nebol výrazný.
Po druhé, výber efektívnych prevádzkovateľov pozemnej obsluhy tiež zvyšuje produktivitu prostredníctvom zlepšenia využívania letiskovej infraštruktúry, hlavne tam, kde zvyšujú obrat lietadiel a prispievajú k dochvíľnosti a spokojnosti cestujúcich.
Po tretie, obhajovali sme uplatnenie trhových síl otvorenými aukciami letiskových prevádzkových intervalov a opustenie pôvodných národných predpisov, pričom by sa zachoval definovaný podiel prevádzkových intervalov na centrálnych letiskách pre podstatné regionálne prepravné služby.
Orgány zodpovedné za vytváranie prostredia, v ktorom pracujú letecké spoločnosti, musia prostredníctvom poskytovania adekvátnej a efektívnej infraštruktúry a stanovenia primeraných regulačných podmienok umožniť vyššiu produktivitu.
spravodajca stanoviska Výboru pre zamestnanosť a sociálne veci. - (DE) Vážená pani predsedajúca, dámy a páni, mnohí z vás zrejme prileteli sem do Bruselu cez moje domáce letisko, Frankfurt nad Mohanom. Rýchla obsluha je kľúčovým faktorom v kvalite pozemných služieb, ktoré sú zodpovedné za nakladanie a vykladanie, čistenie a doplnenie paliva do lietadla a uľahčenie systému pre cestujúcich.
Tieto postupy práce však musia do seba hladko zapadať. Európsky parlament s cieľom udržiavať na všetkých letiskách v Európe dobré profesionálne normy prijal ešte v roku 1996 rozhodnutie v tom zmysle, že popri prevádzkovateľoch letísk získajú licenciu na prácu na letiskách len tí poskytovatelia služieb, ktorí dokážu pracovať dlhodobo efektívne. Počet týchto poskytovateľov služieb je však obmedzený. Vtedy, ako aj teraz, som bol spravodajcom pre Výbor pre zamestnanosť a sociálne veci a mohol som zabrániť neobmedzenej liberalizácii týchto služieb.
Hoci úplne rešpektujem potrebu hospodárskej súťaže, možno ju akceptovať, len ak je spravodlivá a nie je na úkor pracovníkov alebo bezpečnosti. Nie každý dodávateľ dokáže zaistiť požadovanú vysokú úroveň odbornej prípravy, primerané úrovne miezd a dobré služby. Hospodárska súťaž v oblasti cien však znamená, že stále pracovné miesta sú čoraz viac nahrádzané zmluvami na dobu určitú a zmluvami s agentúrami s nízkou úrovňou kvality.
Chcel by som sa poďakovať Anne Jensenovej. Môj Výbor pre zamestnanosť a sociálne veci a váš Výbor pre dopravu a cestovný ruch spojili svoje sily a vyzvali Komisiu, aby zaistila, aby sa predovšetkým riadne implementovala smernica z roku 1996 vo všetkých členských štátoch EÚ. Údaje, ktoré nám boli poskytnuté, sú neaktuálne. Obsahujú informácie len o skúsenostiach v 15 členských štátoch. Chceme starostlivú analýzu výhod a nevýhod liberalizácie pre pracovníkov aj pre cestujúcich. Služby pozemnej obsluhy sú kľúčovým príspevkom k bezpečnosti leteckej dopravy. Kľúčové infraštruktúry, akými je európska križovatka vo Frankfurte nad Mohanom a na iných miestach, sú úplne nevhodné ako hracia plocha pre tých jednotlivcov, ktorí chorobne presadzujú príčinu harmonizácie v Európe.
spravodajca Výboru pre regionálny rozvoj požiadaného o stanovisko. - (PL) Vážená pani predsedajúca, pán Komisár, v mene Výboru pre regionálny rozvoj by som rád pogratuloval pani Jensenovej k jej vynikajúcej práci.
Technické a organizačné otázky sú v súvislosti s kapacitou letísk veľmi dôležité. Mal by sa prijať holistický prístup k otázke, ale aj s odkazom na miestne a regionálne životné prostredie letísk. Letecká doprava prispela k zlepšeniu územnej, hospodárskej a sociálnej kohézie, najmä v prípade oblastí ďaleko od centier. Existencia takých spojení je často rozhodujúca, keď sa rozhoduje o umiestňovaní investícií a prijímaní turistov. V skratke, tieto spojenia sú veľmi dôležité pre rozvoj regiónu. Letiská sú dôležité aj pokiaľ ide o tvorbu pracovných miest. Členské štáty, regionálne a miestne zodpovedné orgány musia zaistiť, aby letiská, bez ohľadu na ich riadiace orgány, boli zahrnuté do regionálnych plánov územného plánovania a národných stratégií rozvoja. Koordinácia by mala byť aj na úrovni európskej siete.
Umiestnenie letísk by nemalo byť až tak určované ambíciami zapojených zodpovedných orgánov, ale skôr logikou jednotlivých situácií. V rámci Únie existujú prípady, keď dosť veľké mestské aglomerácie umiestnené menej ako 100 kilometrov od seba majú samostatné letiská. Bolo by citlivé, aby obom mestám slúžilo jedno letisko. Umiestnenie letísk by sa malo zvoliť tak, aby im umožnilo slúžiť susedným a hraničiacim regiónom. Ak je to možné, mali by sa uplatniť intermodálne riešenia, lebo rýchle železničné spojenia medzi letiskami výrazne zvyšujú ich kapacitu. Samozrejme, je veľmi dôležité zabezpečiť dobré dopravné spojenia medzi letiskami a centrami miest v ich oblasti.
Údržba a rozširovanie existujúcich letísk a výstavba nových musí byť predmetom relevantného hodnotenia územného vplyvu. Je to osobitne dôležité v súvislosti s prírodným životným prostredím, pokiaľ ide o hluk, emisie škodlivých látok, hustotu cestnej dopravy v blízkosti letiska, blízkosť palivových nádrží a aj vo vzťahu k meteorologickým faktorom.
Nakoniec by som rád povedal na základe mojej vlastnej skúsenosti a vyjadrení mojich voličov, že otázky súvisiace s kapacitou letísk zahŕňajú viac ako len technické otázky, systémy kontroly leteckej dopravy a koordinovanie odletov a pristávaní. Organizácia zapojených úloh je takisto relevantná a zároveň je príliš často nedostatočná. Príkladom sú osobné kontroly cestujúcich. Pán Mann spomínal letisko vo Frankfurte, na ktorom sú cestujúci kontrolovaní dvakrát, pričom jedna kontrola by mohla stačiť. Veľká časť času sa mrhá aj na zber batožiny. Dokonca aj v prípade renomovaných leteckých spoločností často nastávajú oneskorenia údajne z technických príčin. Že by bola skutočným dôvodom obyčajná neschopnosť?
Nie je neobvyklé, že sa cestujúci na letisku cítia, akoby neboli vítaní, alebo ako bremeno. Vnucuje sa im dojem, že zamestnancom letiska zavadzajú a svojou prítomnosťou narúšajú zabehnuté pracovné postupy. Ľudia potrebujú a chcú lietať, a to aj postihnuté osoby. Služby leteckej dopravy, ktoré ponúkajú dopravcovia a letiská, by mali byť poskytované bezpečne a presne. K cestujúcim by sa mali za každých okolností správať s rešpektom. Potom by boli obe strany spokojné. Vyhlásenie komisára vo mne vzbudzuje nádej, že to tak jedného dňa bude.
spravodajca Výboru pre občianske slobody, spravodlivosť a vnútorné veci požiadaného o stanovisko. - Pani predsedajúca, ako spravodajca Výboru pre občianske slobody, spravodlivosť a vnútorné veci požiadaného o stanovisko by som v tejto rozprave rád poznamenal len jednu vec, a to s ohľadom na návrh Komisie týkajúci sa rádiového identifikačného označovania. Pôvodný návrh označovať batožinu cestujúceho, ako aj palubný lístok každého cestujúceho pre mňa znamená významné alebo možné porušenie občianskych slobôd. Na označení pohybu zákazníka po termináloch letiska vidím len malý prínos, pričom sa zároveň pýtam, koľko by realizácia takýchto opatrení letiská stála.
spravodajca. - Vážená pani predsedajúca, rád by som len objasnil niekoľko pojmov, ktoré sa používajú v správe a v pozmeňujúcich a doplňujúcich návrhoch. Chcel by som, aby všetci vedeli, o čom budeme hlasovať. Máme tu niekoľko pozmeňujúcich a doplňujúcich návrhov od pána Tajaniho a ostatných, ktorí hovoria o občanoch. Majú však na mysli národných občanov, a nie európskych občanov. Pri hlasovaní o týchto pozmeňujúcich a doplňujúcich návrhov jedným či druhým spôsobom preto majte na pamäti, že nehovoria o európskych občanoch, ale o národných. Som si istý, že všetci chápeme význam tohto rozdielu.
Vážená pani predsedajúca, dámy a páni, bol by som rád, keby mi spravodajcovia a parlamentní úradníci niečo objasnili. Rád by som vedel, či v prípade, že by sa prijal pozmeňujúci a doplňujúci návrh 1, prvý signatár pán Mayor Oreja, vypadol pozmeňujúci a doplňujúci návrh 51. Domnievam sa, že je to chyba a ak by sa mal prijať pozmeňujúci a doplňujúci návrh 1 pána Mayora Oreju, pozmeňujúci a doplňujúci návrh 51 by nevypadol, ale zmenil by zámer hlasovania talianskej delegácie.
Pán Tajani, jeden zo spoločných spravodajcov vystúpi s touto otázkou, keď sa k nej dostaneme. Myslím, že máte pravdu, v tejto chvíli však prejdime ďalej.
(IT) Vážená pani predsedajúca, dámy a páni, chcel by som upozorniť, že od Maastrichtu sa európske občianstvo vo všetkých zmluvách vždy zhodovalo s štátnym občianstvom. Ide o tú istú, identickú vec. Je táto skutočnosť známa môjmu kolegovi, pánovi Severinovi?
Pani predsedajúca, poznačil som si počty hlasov za a proti v predchádzajúcich dvoch zaznamenávaných hlasovaniach a boli rovnaké. Vtedy sme mali prvý problém. Možno by bolo vhodné zopakovať hlasovanie o pozmeňujúcom a doplňujúcom návrhu č. 21 od skupiny IND/DEM.
Myslím, že máte úplnú pravdu. Tiež ma znepokojovalo, čo sa v danej fáze dialo.
(FR) Vážená pani predsedajúca, nemáme hlasovanie podľa mien pre ostatné správy. Možno by sme mohli začať hlasovaním o správach, ktoré si nevyžadujú hlasovanie podľa mien, ak vám to neprekáža, tak, aby sme mohli napredovať v schôdzi?
Problém je, že sme uprostred správy. Obávam sa teda, že pred tým, než budeme môcť urobiť niečo ďalšie, musíme ju uzatvoriť.
- Pred hlasovaním o pozmeňujúcom a doplňujúcom návrhu č. 1:
spravodajca. - (FR) Vážená pani predsedajúca, ospravedlňujem sa všetkým za otázku z dôvodu mojej neskúsenosti: som v tomto Parlament len tretie obdobie.
Ak som rozumel správne, ak by sa prijal pozmeňujúci a doplňujúci návrh 1, zachoval by si text v odseku pozmeňujúceho a doplňujúceho návrhu a odstránil by údaje o počte sedadiel v správe. Takto to mám chápať? Pýtam sa autorov pozmeňujúceho a doplňujúceho návrhu: týmto spôsobom tomu každý rozumie?
To znamená, že som urobil chybu a preto sa zainteresovaným ospravedlňujem. Odporúčal som hlasovať za, keď som navrhoval hlasovací zoznam PPE-DE, lebo som si myslel, že pozmeňujúci a doplňujúci návrh sa týkal len textu. Keď sa však týka údajov, pre skupinu PPE-DE sa pokyn mení na voľné hlasovanie a spolu s mojím spoluspravodajcom vyzývam všetkých, ktorí si želajú podporiť návrhy Výboru pre ústavné veci a spravodajcov, aby hlasovali proti pozmeňujúcemu a doplňujúcemu návrhu 1.
(IT) Vážená pani predsedajúca, dámy a páni, stále nie je jasné, či je pozmeňujúci a doplňujúci návrh 1 kompatibilný s pozmeňujúcim a doplňujúcim návrhom 51. Ak je pozmeňujúci a doplňujúci návrh 1 kompatibilný s pozmeňujúcim a doplňujúcim návrhom 51, ako verím, že je, talianska delegácia bude hlasovať za pozmeňujúci a doplňujúci návrh 1, potrebujeme však toto objasnenie.
- pred hlasovaním o pozmeňujúcom a doplňujúcom návrhu č. 6:
(FR) Vážená pani predsedajúca, dovoľte mi, prosím, predložiť ústny pozmeňujúci a doplňujúci návrh v mene skupiny PPE-DE k jej pozmeňujúcemu a doplňujúcemu návrhu 6. Chceli by sme doplniť "že uväznenie je predmetom odvolacieho konania" na konci odôvodnenia R.
Pani predsedajúca, predkladám ústnu zmenu a doplnenie k pozmeňujúcemu a doplňujúcemu návrhu v časti odôvodnenie S, kde navrhujem nahradiť slová "autori zločinov" za výraz "páchatelia zločinov". Je to potrebné. V opačnom prípade veta v angličtine nebude mať žiaden zmysel.
Harmonizácia a spoľahlivosť údajov a informácií zozbieraných o námorných aktivitách má rozhodujúci význam pre odvetvie rybného hospodárstva a všetky snahy podniknuté na zvýšenie jeho kvality by sa mali podporovať.
Za predpokladu súčasných potrieb odvetvia a obáv súvisiacich s ekosystémom predložila Európska komisia návrh, že nariadenie Rady (ES) č. 1543/2000 by sa malo zmeniť a doplniť, kým Európsky parlament posúdi návrh na nariadenie Rady o novom rámci Spoločenstva pre zber, riadenie a používanie údajov v odvetví rybného hospodárstva.
Preto je potrebné zmeniť a doplniť existujúce nariadenie Rady (ES) č. 1543/2000, aby sa zabránilo prekrývaniu starého a nového nariadenia.
Súčasný návrh Komisie si vyžaduje logické zmeny a bol jednohlasne schválený Výborom pre rybné hospodárstvo. Teraz si zaslúži môj hlas za v pléne.
písomne. - Hlasoval som za túto správu, ktorá schvaľuje návrh Komisie na zmenu a doplnenie (a prípravu na zrušenie) predpisu 1543/2000 (Rámec Spoločenstva na zber a správu údajov potrebných na výkon spoločnej politiky rybolovu). Komisia má za cieľ priniesť v roku 2008 nový, komplexnejší predpis na zber údajov; tento pozmeňujúci a doplňujúci návrh umožňuje lepší prechod pomocou odstránenia aktuálnych požiadaviek na predkladanie šesťročných národných programov na zber a správu údajov od roku 2007 do roku 2012. Namiesto nich sa majú vypracovať prechodné programy na roky 2007 a 2008.
písomne. - Strana UKIP si želá zrušenie spoločnej poľnohospodárskej politiky. Preto nebudeme za žiadnych okolností hlasovať za správu poskytujúcu Komisii, ktorej legitímnosť neuznávame, ešte väčšiu právomoc.
Hlasovala som za správu pána Chatzimarkakisa, ktorou sa snaží o zlepšenie plnenia rozpočtu spoločnej poľnohospodárskej politiky a o transparentnosť. Inými slovami identifikovať príjemcov pomoci pre poľnohospodárstvo.
Cítim oprávnenosť toho, že spoločná poľnohospodárska politika, jedna z najväčších položiek výdavkov EÚ, sa často spochybňuje neprehľadnosťou, s ktorou sa riadi poľnohospodárska pomoc. Hodnota tejto správy spočíva v tom, že objasňuje situáciu.
Najviac som spokojná s tým, že na internete sa uverejnia všetky národné zoznamy priamych príjemcov pomoci EÚ a majú sa vytvoriť prepojenia medzi webovými stránkami Komisie a platobných agentúr členských štátov.
Monitorovanie financovania spoločnej poľnohospodárskej politiky sa však musí vykonávať v prísnom súlade s nariadeniami spravujúcimi ochranu údajov. Preto som hlasovala proti pozmeňujúcim a doplňujúcim návrhom, ktoré si vyžadovali registráciu alebo zaznamenávanie používateľov, ktorí si pozerajú údaje, lebo transparentnosť sa musí garantovať na oboch stranách.
Takisto verím, že údaje týkajúce sa platieb Európskeho poľnohospodárskeho fondu pre rozvoj vidieka by sa mali rozdeliť s cieľom identifikovať hlavných príjemcov.
písomne. - (PT) Považujeme za nevyhnutnú potrebu vyjadrenú v návrhu Komisie a zdôraznenú v parlamentnej správe na zvýšenie transparentnosti, vo financovaní spoločnej poľnohospodárskej politiky ako aj v poskytovaní účtov vzhľadom na postupy výdavkov inštitúcií EÚ. Takisto je nevyhnutné zlepšiť rozpočtovú kontrolu. Sme však sklamaní obmedzeným rozsahom návrhu a skutočnosť, že Európsky parlament nebol dosť ambiciózny ani v jednej zo svojich správ ani v ich pozmeňujúcich a doplňujúcich návrhoch.
Podľa nášho názoru stále existuje niekoľko návrhov bez praktického využitia, ktoré vlastne obmedzujú slobody a záruky občanov, ako napríklad požiadavka, aby sa "tí, ktorí používajú, alebo čítajú údaje [na internete] podpísali alebo zaregistrovali". Okrem toho je v návrhu Komisie aj v správe EP určitá viacvýznamovosť, pokiaľ ide o neustále uverejňovanie informácií. Od začiatku sa navrhuje, aby sa vykonávalo "posúdenie výhod alebo iného, pokiaľ ide o uverejňovanie týchto údajov" v budúcnosti. Ďalšou spochybniteľnou vecou je upevnenie právomoci Komisie kontrolovať členské štáty.
Nakoniec, zastávame názor, že najlepším spôsobom na zvýšenie "transparentnosti a verejného porozumenia spoločnej poľnohospodárskej politiky" - cieľu vyjadrenému v návrhu, je prostredníctvom celkovej revízie.
Návrh Komisie vykonať určité zmeny a doplnenia k nariadeniu Rady (ES) č. 1290/2005 o financovaní spoločnej poľnohospodárskej politiky (SPP) je potrebný s cieľom sprehľadniť tento postup.
Verím, že zvýšená transparentnosť spolu s lepším využívaním poľnohospodárskych fondov by pomohla znížiť nedôveru európskeho obyvateľstva v SPP a európske inštitúcie.
Preto hlasujem za správu, ktorú predložil pán Chatzimarkakis, ktorou sa potvrdzuje názor Komisie a pridávajú sa určité zmeny a doplnenia, ktoré považujem za dôležité.
písomne. - Hlasoval som za túto správu, ktorá navrhuje sériu zlepšení v oblasti transparentnosti spoločnej poľnohospodárskej politiky (SPP). Žiada, aby sa na internete uverejnili vnútroštátne zoznamy príjemcov priamej poľnohospodárskej pomoci EÚ. V Spojenom kráľovstve sa to už robí a rád by som videl to isté aj v ostatných krajinách. Správa žiada aj zlepšenie postupov v prípade nedodržiavania požiadaviek uverejňovania a zahrnutie ochrany údajov do samotného predpisu Komisie.
písomne. - (DE) Naši malí poľnohospodári, ktorí sú soľou zeme, sú celoplošne utápaní v mori neodôvodnenej byrokracie a podliehajú satelitnému dohľadu a beda im, ak ich plot stojí o trošku priďaleko vpravo alebo vľavo. Znovu nastal čas pre trochu ľudskosti namiesto nezmyselného bitia našich ťažko pracujúcich malých poľnohospodárov byrokratickými kyjakmi. Čierne ovce, ktoré vytvárajú celé polia a obchodné činnosti a ktoré spôsobujú BSE a iné škandály, by mali byť pomenované a zahanbené.
Je však výsmechom tvrdiť, že ceny rastú, preto by to mal byť dôvod na zníženie dotácií. Rakúski poľnohospodári zaoberajúci sa ekologickým pestovaním dostávali pred vstupom do EÚ približne sedem šilingov, čo sa rovná 95 centom, za liter mlieka. Dnes dostávajú len 30 centov, čo znamená, že prichádzajú o tisícky EUR a zároveň musia zápasiť so stále sa meniacimi byrokratickými nariadeniami, ktoré im ešte viac sťažujú životy!
Plánovaná "zdravotná prehliadka" preto musí slúžiť len jednému účelu: vytvoriť lepší, spoľahlivejší a dlhodobejší rámec, nie prinášať reformu hrubou silou a spôsobiť, že naši zostávajúci poľnohospodári hodia flintu do žita. Vzhľadom veľký exodus z poľnohospodárstva v Európe musí byť prísne odmietnutá myšlienka, že neminuté poľnohospodárske zdroje by sa mohli použiť na prestížne projekty, ako napríklad Galileo. Musíme si za každú cenu zachovať našu sebestačnú kapacitu a nemali by sme sa ponúkať ako rukojemníci na prospech genetických inžinierskych spoločností.
písomne. - (SV) Správa Jorga Chatzimarkakisa ďalej posilňuje iniciatívu Komisie na zvýšenie oprávnenosti politík EÚ uverejnením všetkých údajov o vykonávaní výdavkov a zlepšenej kontrole účtovníctva a rozpočtovania v odvetví poľnohospodárstva spolu s ďalšími vecami ako výsledok mnohých zmien.
Podporoval som časti správy, ktoré sa snažili zlepšiť verejnú transparentnosť týkajúcu sa zdrojov Spoločenstva a uverejnenie informácií o príjemcoch. Podobne som podporoval potrebu, aby členské štáty zaistili výročné uverejňovanie ex post cez internet, o príjemcoch Európskeho poľnohospodárskeho záručného fondu a Európskeho poľnohospodárskeho fondu pre rozvoj vidieka a sumy prijaté každým príjemcov v rámci všetkých týchto fondov.
Nesúhlasil som však s ustanoveniami, podľa ktorých si používanie alebo pozeranie na informácie vyžaduje podpísať sa alebo zaregistrovať sa, lebo toto je v rozpore so švédskou zásadou práva na anonymitu v súvislosti s používaním takých verejných informácií.
Môj zámer hlasovať proti pozmeňujúcemu a doplňujúcemu návrhu 20 so zreteľom na silnú švédsku zásadu verejného prístupu k úradným dokumentom bol zapísaný do zápisnice, potom, čo hlas v mojom mene bol odovzdaný nesprávne.
písomne. - Strana UKIP sa zdržala hlasovania o tejto správe, pretože neuznáva legitímnosť Parlamentu. To žiadnym spôsobom neodráža naše stanovisko k obsahu správy.
Strana UKIP si želá zrušenie spoločnej poľnohospodárskej politiky. Preto nebudeme za žiadnych okolností hlasovať za správu poskytujúcu Komisii, ktorej legitímnosť neuznávame, ešte väčšiu právomoc.
písomne. - (PT) Rokovania Európskej komisie v rámci mandátu, ktorý získala od Rady, mali ústredný cieľ ustanoviť Otvorený priestor pre leteckú dopravu (OAA) medzi EÚ a USA, nad rámec bilaterálnych dohôd, ktoré v súčasnosti existujú medzi jednotlivými členskými štátmi a USA. Cieľom je vytvoriť jednotný liberalizovaný trh pre leteckú dopravu medzi EÚ a USA, "v ktorom by mohli investície prúdiť voľne a v ktorom by mohli európske a americké letecké spoločnosti poskytovať letecké služby bez akéhokoľvek obmedzenia vrátane služieb na domácich trhoch oboch strán".
Cieľom EÚ je zaistiť reciprocitu zo strany USA v liberalizácii leteckej dopravy, najmä vzhľadom na odstránenie "existujúcich právnych obmedzení o zahraničnom vlastníctve a kontrole leteckých spoločností USA a o vnútroštátnych letoch" a takisto so zreteľom na "právo založenia" a "štátnu pomoc".
Dámy a páni, minulý štvrtok a piatok sa konal veľmi úspešný samit štátnych alebo vládnych predstaviteľov krajín Európskej únie s predsedom Komisie, predsedom Európskeho parlamentu a našimi tromi predstaviteľmi medzivládnej konferencie.
Hoci nechcem predbiehať obsah zajtrajšej rozpravy s úradujúcim predsedom Európskej rady, pánom José Socratesom, rád by som zdôraznil, že podľa úsudku Európskeho parlamentu bol samit výrazným úspechom, pretože nadobudnutie platnosti zmluvy, ktoré je naplánované na začiatok roku 2009, dá nášmu Parlamentu rovnaké práva takmer vo všetkých oblastiach legislatívy. V Európskom parlamente sme nezišli z cesty, ktorú sme prijali pre dohovor a ktorú sme nasledovali napriek neúspechom v referendách vo Francúzsku a Holandsku, a ak sa táto zmluva stane skutočnosťou, bude to znamenať, že sme pri jej tvorbe zohrali kľúčovú úlohu. Dúfame, že sa ratifikačný proces ukončí úspešne vo všetkých 27 krajinách Európskej únie.
Podpis zmluvy sa uskutoční v Lisabone 13. decembra a deň predtým - 12. decembra, ako bolo dohodnuté s predsedami Európskej rady a Komisie - vyhlásime Chartu základných práv tu v Štrasburgu na slávnostnej schôdzi. Bude to významná udalosť.
Chcel by som vyjadriť svoju úprimnú vďaku za prácu našich troch predstaviteľov na medzivládnej konferencii - pánom Elmarovi Brokovi, Enrique Barón Crespovi a Andrewovi Duffovi.
Teší ma, že je tu dnes s nami Enrique Barón Crespo, no nevidím ostatných dvoch predstaviteľov. V takom prípade odložíme schválenie zápisnice.
(DE) Vážený pán predseda, mám otázku na Vás, pán Pöttering: budete mať ešte hlasovacie právo v tomto Parlamente?
Som si plne vedomý toho, že hlad po vedomostiach pána Cohn-Bendita nepozná hraníc. Dovoľte mi povedať, že počas celého procesu sa o tom nepochybovalo ani na jedinú sekundu. Táto záležitosť sa tiež vôbec nepredostrela na otvorenom zasadnutí počas samitu. Tento chýr sa však šíril v iných kruhoch. Kdekoľvek som mohol, okamžite som to zastavil. Nikdy totiž nemôže nastať situácia, kedy by Európska rada alebo iný orgán mohli odňať hlasovacie právo predsedovi Európskeho parlamentu. Nejde však o mňa osobne, ale o úrad predsedu Parlamentu ako taký. Dôsledne by som oponoval takémuto návrhu a Parlament je v tomto postoji jednotný.
(DE) Vážený pán predseda, v mene mojej skupiny by som chcel povedať len to, že vašu pozíciu plne podporujeme. Je úplne samozrejmé, že každý poslanec Európskeho parlamentu volený priamo ľuďmi má plné hlasovacie práva vrátane predsedu. S týmto úplne súhlasíme.
Výborne! Som hlboko vďačný, že sme aj v tomto bode dosiahli úplnú zhodu.
Konečné znenie návrhu programu, ktorý navrhla konferencia predsedov na svojom zasadnutí v stredu 17. októbra v súlade s článkami 130 a 131 rokovacieho poriadku, bolo rozdané. K tomuto návrhu boli predložené nasledujúce pozmeňujúce a doplňujúce návrhy:
Skupina zelených navrhla, aby sa predkladanie návrhov uznesení povolilo na konci rozpravy o stanoviskách Rady a Komisie týkajúce sa samitu EÚ - Rusko.
v mene skupiny Verts/ALE. - (DE) Vážený pán predseda, hovorili sme o tom na konferencii predsedov a povedali sme, že v súvislosti so samitom EÚ a Ruska, cestou pána Putina do Iránu a celkovej povahe sporov, ktoré sa tam odohrávajú, by bolo absurdné, aby sa v tomto Parlamente rokovalo o týchto záležitostiach bez prijatia uznesenia stanovujúceho pozíciu Parlamentu. Kto vlastne sme? Stále sa dožadujeme právomoci spolurozhodovania, no teraz, keď máme príležitosť rozhodnúť, vyberieme si opak.
Podporujeme uznesenie pred samitom EÚ - Rusko, a ak to bude potrebné, ďalšie uznesenie po samite. Je povinnosťou Parlamentu kontrolovať Komisiu a formulovať politické smerovania a nesprávať sa len ako debatný krúžok.
v mene skupiny ALDE. Vážený pán predseda, v minulosti bolo v tomto Parlamente zvykom, že o otázkach veľkého významu ako je samit EÚ - Rusko nasledovala rozprava s následným uznesením. Je veľa vecí, ktoré treba povedať a veľa posolstiev, ktoré tento Parlament musí poslať tým, ktorí budú reprezentovať úniu na tomto samite. Rozhodne by sme mali poslať Rusom pevné posolstvo a pevné posolstvo, za ktorým bude stáť presvedčenie tohto Parlamentu, ľuďom, ktorí nás budú reprezentovať na samite. Moja skupina preto tento návrh podporí.
v mene skupiny PSE. - Vážený pán predseda, ak nikto iný nebude hovoriť proti, ja budem.
Zdá sa, že tí, ktorí predkladajú tento návrh týkajúci sa rezolúcie, veria, že rozpravy v tomto Parlamente majú význam, len ak prijmeme uznesenie na konci rozpravy. Tým vlastne znehodnocujú rozpravu ako takú, pretože všetci do jedného sú mimo sály a rokujú o texte uznesenia namiesto toho, aby boli vnútri Parlamentu a debatovali o uznesení. To, čo si spolu s ostatnými predsavzali pred týmto samitom, možno uskutočniť v tomto Parlamente veľmi ráznou rozpravou ľuďmi s jasnými a inteligentnými názormi namiesto toho, aby sa odišlo zo sály a pracovalo po celú noc v redakčnom výbore, aby mohli pridať do veľkej knihy, ktorú píšeme po každom ukončení schôdze, ďalšie množstvo strán uznesení.
Je načase, aby sme zmenili a prehodnotili rozpravy na pôde tohto Parlamentu. Žiadam poslancov o rázne rozpravy v tomto Parlamente.
(DE) Vážený pán predseda, nie som známy rozsiahlym zasahovaním do procedurálnych námietok, ale vedieme túto diskusiu každý pondelok o piatej popoludní. Začal som sa zamýšľať, prečo vedieme ďalšiu diskusiu o otázkach politického významu vo štvrtok popoludní. Možno by mohla byť táto otázka prediskutovaná opäť vyššou parlamentnou mocou, pretože vedieme rovnakú diskusiu o tom, či určitý bod, ako je napríklad samit, ktorý je usporiadaný niekým a niekde, by mal alebo nemal byť zahrnutý do programu. Veľmi by som uvítal, keby bola otázka v tomto duchu zahrnutá do jedného z programov Parlamentu.
Pán Bosch, vy všetci, všetci poslanci tohto Parlamentu ste "vyššou mocou". Ako ste videli, tí ktorí sa niekedy považujú za takých, sú následne prehlasovaní na plenárnom zasadnutí. Takto funguje naša demokracia. Ďakujem Vám za vašu poznámku.
Vzhľadom na diskusie o prípadoch porušenia ľudských práv, skupina PPE-DE navrhla nahradiť bod s názvom "Uzbekistan" bodom s názvom "Pakistan".
v mene skupiny PPE-DE. - Vážený pán predseda, budem hovoriť v mene mojej skupiny. Ako viete, pred pár dňami sa odohral masívny samovražedný bombový útok proti strane vracajúcej sa pani Bénazír Bhuttovej, pri ktorom zahynulo viac ako sto civilistov. Nedávno taktiež došlo k deportácii ďalšieho vracajúceho sa civilného politika Nawaz Sharifa pakistanskou vládou. V tejto veľmi kľúčovej a strategickej juhoázijskej krajine sa odohrávajú rôzne veci, ktoré tento Parlament musí naliehavo prediskutovať.
Nie som si vedomý žiadnych zmien vzhľadom na situáciu v Uzbekistane, okrem skutočnosti, že Rada zvažuje, či má alebo nemá zrušiť zákaz vycestovania pre uzbeckých vedúcich predstaviteľov. Táto záležitosť však neznamená nič v porovnaní s tým, čo sa odohráva v Pakistane, preto si dovoľujem naliehať na tento Parlament, aby podporil potrebu diskusie o situácii v Pakistane vo štvrtok.
v mene skupiny PSE. - (DE) Vážený pán predseda, je vždy ťažké rozhodnúť sa medzi plusmi a mínusmi. Podporovali sme tento návrh a súhlasili by sme s ním, ak by sme mali záruky od skupiny PPE-DE a ďalších skupín, že Uzbekistan bude zahrnutý do programu pri najbližšej príležitosti. Inými slovami, zmena programu by nemala znamenať stratu prehľadu o Uzbekistane a vývoji, ktorý v ňom prebieha. Ak dostaneme takéto záruky, môžeme tento návrh podporiť.
v mene skupiny Verts/ALE. - (DE) Vážený pán predseda, nemôže byť pochýb o tom, že Pakistan je veľmi dôležitou záležitosťou. Je však príliš dôležitá nato, aby bola prerokovaný ako bod na štvrtkovej popoludňajšej diskusii o porušovaní ľudských práv. Diskusia o Pakistane je jasne nielen záležitosťou prešetrenia porušovania ľudských práv, ale skutočnou príležitosťou diskutovať o aspektoch zahraničnej politiky EÚ v celom tamojšom regióne.
Som presvedčený, že by bolo lepším riešením zaradiť Pakistan do nášho ďalšieho programu pre riadnu diskusiu s Radou a Komisiou, pretože to je, podľa môjho názoru, to, čo najviac potrebujeme. Prípad Uzbekistanu je naliehavejšou záležitosťou, pretože Rada v súčasnosti zamýšľa zrušiť určité sankcie. Za súčasnej situácie som presvedčený, že by sme mali zaujať postoj k tomu, že to, čo sa deje v Uzbekistane, je záležitosťou ľudských práv, ktorá diktuje sankcie nezrušiť. Vo štvrtok popoludní o tom môže byť rýchlo rozhodnuté. Pakistan je veľmi ťažkou a kľúčovou otázkou zahraničnej politiky a preto by mal byť zaradený do nášho ďalšieho programu.
(BG) Dokument Zabudnuté deti Bulharska vysielaný na BBC 4 opisujúci podmienky a názory na chovancov domova sociálnych služieb pre fyzicky a mentálne postihnuté deti v obci Mogilino, vyvolal búrlivú reakciu v bulharskom a medzinárodnom spoločenstve. Núti ma to povedať, aké kroky boli podniknuté.
V prvom rade sme zaslali otázky ministerstvu práce a sociálnych vecí a predsedovi štátnej agentúry na ochranu detí. Požadovali sme zatvorenie domova a urýchlenie procesu deinštitucionalizácie. Ministerstvo zaslalo odpoveď na naše otázky.
Po druhé sme apelovali na medzinárodné mimovládne organizácie poskytujúce sociálne služby postihnutým ľuďom. Medzi nimi sa nachádza Betel, najväčšia charitatívna organizácia v Európe so 150-ročnými skúsenosťami v poskytovaní starostlivosti o mentálne postihnutých ľudí. Jej experti reagovali na moju žiadosť, aby spolu s nami navštívili domov sociálnych služieb v obci Mogilino s cieľom nájsť osobitné riešenia tamojších problémov.
Primárnu zodpovednosť za poskytovanie nevyhnutných materiálnych a technických podmienok v týchto domovoch a za podporu detí nesie vláda. To, čo potrebujeme, je zmena koncepcie sociálnych služieb pre deti s ťažkým mentálnym postihnutím a zmena postoja k takýmto deťom zo strany spoločnosti a inštitúcií. Izolácia týchto detí v ťažko dostupných obciach a malých mestách je už dávno zabudnutou praxou v Európe. Problémy sa nevyriešia zakrývaním pravdy, ale spoločným úsilím nás všetkých.
(ES) Vážený pán predseda, tento Parlament je medzinárodne uznaný ako inštitúcia slobody a ľudských práv, ktoré rešpektujú systém medzinárodného práva a systém Organizácie spojených národov.
V tejto súvislosti by si mnohí z nás radi vypočuli vlastné hodnotenie Parlamentu a jeho predsedu o spôsobenom pobúrení zapríčinenom verejným zverejnením rozhovoru medzi prezidentom Bushom a Aznarom v roku 2003 na ranči v Crawforde, krátko pred inváziou do Iraku.
Aspekty tejto konverzácie sú extrémne vážne, pretože dokazujú absolútny nedostatok rešpektu pre Organizáciu spojených národov, pohŕdanie transatlantickými vzťahmi a ignorovaním medzinárodného práva.
Všetci sme mali podozrenie, že niečo sa odohralo v tomto zmysle, no nikdy predtým neboli dôkazy také jasné; sú také jasné, že je povinnosťou Parlamentu zaujať postoj, hoci by mal len uviesť, že takáto nehanebnosť sa už nesmie nikdy zopakovať.
Skutočnosť, že sú správy európskych politikov o globálnom otepľovaní, úsporách energií a podobných otázkach prijímané vo väčšine európskych krajinách s ľahostajnosťou, je veľmi znepokojujúca. Podobne regióny, provincie a ostatné administratívne orgány neposudzujú tieto problémy tak, ako by mali. Všade sú viditeľné prípady, kde sa plytvá energiami a kde sa zanedbávajú následky globálneho otepľovania. Napríklad skoro každý deň na ceste z Bruselu do Luxemburgu vidím lampy verejného osvetlenia tiahnuce sa viac ako desiatky kilometrov, no ani Valónsko ani Belgicko si nepripúšťajú zodpovednosť.
Na druhej strane sa veľmi často stáva, dokonca v Európskom parlamente, že naše slová sa nerovnajú našim skutkom. Je mimo môjho chápania, prečo každý poslanec na každom zasadnutí v Štrasburgu obdrží okolo 200-300 strán stenogramov a protokolov. Podľa môjho názoru, by sme mali mať tento materiál na Internete a prestať s jeho tlačením.
(PL) Vážený pán predseda, dňa 10. októbra boli dvaja aktivisti z poľskej asociácie v Bielorusku, Angelika Borys a Igor Bancer, zatknutí v meste Grodno. Boli obvinení pod zámienkou chuligánstva a pán Bancer bol odsúdený na desať dní väzby a pani Borysovej bola udelená pokuta vo výške pätnásťnásobku priemernej mesačnej mzdy v Bielorusku. Ako je dobre známe, skutočným dôvodom ich zatknutia bola plánovaná demonštrácia opozície proti autoritárskemu režimu Alexandra Lukašenka. Bieloruské orgány opäť ukázali, že organizačná nezávislosť a sloboda sa v tejto krajine nebudú tolerovať. Strach, zatýkanie pod rôznymi zámienkami a ohováranie západných krajín sú metódy, ktoré Lukašenko už dlhší čas používa na udržanie svojej tyranskej vlády.
Vážený pán predseda, nemôžeme dovoliť takéto široké porušovanie ľudských práv osobnej dôstojnosti a slobody v susedstve Európskej únie. Pokiaľ Bielorusko nie je slobodnou krajinou, Európa nemôže byť demokratická. Zvýšme naše výdavky na pomoc bieloruskej spoločnosti uniknúť tyranii a diktatúre. Žiadajme, aby boli práva etnických menšín rešpektované, aby zatýkanie bez spravodlivej príčiny prestalo a aby boli prepustení politickí väzni. Je to jediná cesta na zmenu jednej tyranie a diktatúry v Európe.
(SV) Ďakujem Vám, pán predseda. Chcel by som hovoriť o rozhodnutí tureckého parlamentu povoliť tureckej armáde odchod do jediného relatívne pokojného regiónu v Iraku. Teraz to vyzerá, ako keby sme mohli tieto témy zahrnúť do našej diskusie o všeobecnej správe v stredu. Verím, že každý dostane príležitosť byť zahrnutý do tohto procesu a podať pozmeňujúce a doplňujúce návrhy, keďže táto udalosť je veľkou hrozbou pre mier v regióne. Ukazuje sa problém armády a to vyvíjať tlak a presadzovať rozhodnutia. Musíme teraz zaistiť, aby vláda odolala, aby v regióne neboli žiadne vojenské jednotky a aby nikto nebol vyprovokovaný na odchod do Iraku s vojenskými silami. Ak majú niečoho až príliš veľa, tak je to armáda. Ak majú niečoho až príliš málo, tak je to normálna diskusia medzi ľuďmi, ktorú musíme podporiť. Ďakujem.
(ES) Vážený pán predseda, je to, akoby bola Európska únia vystavená spravodajskému vákuu a nedostatku aktivity s ohľadom na systematické porušovanie ľudských práv Marockým kráľovstvom v súvislosti s okupovanými územiami Západnej Sahary.
Dobre nás v tom vyškolili. Napriek tomu si Parlament zaslúži vysvetlenie od Marockého kráľovstva, ktoré sa týka delegácie, ktorej nebolo umožnené navštíviť dotknuté okupované územia.
Dve ďalšie informácie treba pridať k tomu, čo tu už odznelo: Prvá, Maroko odmietlo asociácii pre ľudské práva táto asociácia sa volá CODESA umožniť usporiadať svoj kongres na okupovaných územiach a druhá, Organizácia spojených národov ešte stále nevydala správu vysokého komisára pre ľudské práva, ktorý navštívil okupované územia, aby zostavil podrobnú správu o tamojšej situácii. Táto správa nebola do dnešného dňa vydaná.
Nalieham na európske orgány tento Parlament, Európsku komisiu a Radu, aby s touto situáciou skoncovali.
Vážený pán predseda, Gordon Brown dnes uviedol, že na najbližších 10 rokov nie je potrebná ďalšia zmluva o EÚ. V plnej miere si uvedomuje, že už nikdy nebude potrebná ďalšia zmluva. Navrhnutá reformná zmluva je samopozmeňujúcou a samodoplňujúcou zmluvou. To, čo zostane zo zvrchovanej moci, môže byť prenesené na EÚ rozhodnutiami Európskej rady bez ohľadu na Parlament a ľudí.
Reformná zmluva formálne vymedzuje legitímnosť a nadradenosť zákonov EÚ nad vnútroštátnym právom. Ak snemovne britského parlamentu prijmú a uplatnia ustanovenia reformnej zmluvy ako nadradené a na úkor anglického a škótskeho práva, v tom prípade pôjde o akt vlastizrady podľa existujúcich zákonov o vlastizrade. Ktorýkoľvek poslanec Dolnej snemovne alebo Snemovne lordov, ktorý zahlasuje za ratifikáciu reformnej zmluvy, je tým pádom ozajstný zradca svojej vlasti.
Mali by sme zachovať opatrnosť pri používaní takýchto termínov, pán Batten.
(EL) Vážený pán predseda, dámy a páni, rok pred začiatkom olympijských hier v Pekingu sa každodenne predostierajú širokej verejnosti znepokojujúce informácie. Tentoraz nejde o prípad ľudských práv alebo znečisťovanie životného prostredia, ale o rozhodnutie organizačného výboru a orgánov Čínskej ľudovej republiky zakázať akúkoľvek formu náboženského uctievania účastníkmi olympijských hier. V rozpore s prijatými dohodami podpísanými čínskymi orgánmi a Medzinárodným olympijským výborom budú od začiatku olympijských hier zakázané náboženské symboly ako sú napríklad Biblia, Nový a Starý zákon, modlitebne a dokonca aj krucifix na retiazke na krku športovca alebo športovkyne.
Ako kresťan som hlboko zarmútený. Verím, že medzinárodné spoločenstvo a EÚ náležite zabránia organizačným orgánom olympijských hier v roku 2008 vo vykonaní takýchto neslýchaných opatrení.
(FR) Vážený pán predseda, vážení kolegovia, dňa 3. októbra skupina Michelin oznámila, že prestáva s výrobou pneumatík vo svojom závode v meste Toul. Do konca roku 2009 príde o prácu viac ako 800 ľudí, hoci ani priemyselný výkon spoločnosti ani jej finančné výsledky nenaznačujú krízu za týmto prepúšťaním. Akcionári odpredávajú akcie so ziskom na chrbte reštrukturalizačných vyhlásení, zatiaľ čo obyčajní muži a ženy sa vyrovnávajú s faktom, že to budú oni, ktorí ponesú hlavné bremeno tejto situácie. Rada by som dala do záznamu tu pred Parlamentom, ako veľmi rešpektujem predstaviteľov odborov a pracovníkov, ktorí napriek hlboko temným vyhliadkam, ktorým čelia, ukázali značný zmysel zodpovednosti už od začiatku. Otázkou teraz nie je hľadanie humánneho spôsobu zatvorenia fabriky, ale hľadanie spôsobov udržania pracovných miest v takýchto oblastiach, ktoré môžu byť veľmi silno zasiahnuté. Zamestnanci v meste Toul očakávajú od EÚ vytvorenie systémov ochrany a organizácie, ktoré budú schopné zaistiť sociálne práva pracovníkov, pomôcť ľuďom vrátiť sa do pracovného procesu a vkladať kompenzačné fondy na správne použitie pri novom uvádzaní priemyselných projektov. To, čo potrebujú, je "flexiistota", ktorú my, ako európski socialisti podporujeme, ale taktiež je nutné podporiť prispôsobenie sa priemyselnej konkurencii a preskúmať spôsoby podpory pre integrovanú priemyselnú politiku v prospech všetkých odvetví v Európe, na ktoré dolieha reštrukturalizácia.
Vážený pán predseda, rád by som upriamil vašu pozornosť na zhoršujúcu sa situáciu na hraniciach medzi Irakom a Tureckom.. Pri kurdskom prepade bolo v nedeľu ráno zabitých 12 Turkov a 32 Kurdov. Ako už vieme, turecký parlament schválil inváziu do oblasti obývanej Kurdmi v severnom Iraku. V rovnakom čase sa turecký premiér Tayyip Erdogan vyjadril, že je pripravený vydať rozkaz armáde na útok proti základniam Strany kurdských pracujúcich v severnom Iraku. Preto existuje veľká pravdepodobnosť vystupňovania situácie do vážneho vojenského konfliktu v severnom Iraku.
Keďže je Turecko kandidátskou krajinou na vstup do EÚ, nenastal pre nás vhodný čas pokúsiť sa zastaviť vojenský konflikt medzi kurdskými bojovníkmi a postupujúcimi tureckými jednotkami? V opačnom prípade môže táto situácia destabilizovať tento zraniteľný región a privodiť strašné a nepredvídateľné následky.
Rámcová smernica o trvalo udržateľnom využívaní pesticídov - Tematická stratégia trvalo udržateľného využívania pesticídov - Uvádzanie prípravkov na ochranu rastlín na trh (rozprava)
správe Christy Klaßovej v mene Výboru pre životné prostredie, verejné zdravie a bezpečnosť potravín o návrhu smernice Európskeho parlamentu a Rady, ktorou sa stanovuje rámec pre akciu Spoločenstva na dosiahnutie udržateľného využívania pesticídov - C6-0246/2006 -,
správe Ireny Belohorskej v mene Výboru pre životné prostredie, verejné zdravie a bezpečnosť potravín o tematickej stratégii trvalo udržateľného využívania pesticídov, a
správe Hiltrudy Breyerovej v mene Výboru pre životné prostredie, verejné zdravie a bezpečnosť potravín o návrhu nariadenia Európskeho parlamentu a Rady o uvádzaní prípravkov na ochranu rastlín na trh - C6-0245/2006 -.
člen Komisie - (EL) Vážený pán predsedajúci, najskôr by som sa chcel poďakovať Európskemu parlamentu a predovšetkým spravodajkyniam pani Belohorskej a pani Klaßovej za ich výnimočne svedomitú prácu. Poďakovanie patrí tiež Výboru pre životné prostredie, verejné zdravie a bezpečnosť potravín, pánovi Ebnerovi a Výboru pre poľnohospodárstvo a rozvoj vidieka, a pani Corbeyovej a Výboru pre priemysel, výskum a energetiku za správy a názory, ktoré prezentovali v prvom čítaní.
Za vyše tridsať rokov nám politika a právne predpisy EÚ o ochrane verejného zdravia a životného prostredia umožnili dosiahnuť významný pokrok a podstatne znížiť riziká spojené s používaním pesticídov. Súčasná legislatíva sa však zameriava na jednej strane na schvaľovanie a uvádzanie produktov na trh a na druhej strane na monitorovanie rezíduí v potravinách a krmivách. Medzi týmito dvoma bodmi záujmu nejestvuje žiadne nariadenie, ktoré by pokrývalo obdobie používania pesticídov. To je však kľúčovou fázou, počas ktorej je ohrozené ľudské zdravie a životné prostredie.
Monitorovacie programy zavedené v členských štátoch odkryli stopy po pesticídoch nielen v potravinách a krmivách, ale aj v samotnom životnom prostredí v koncentrovaných množstvách presahujúcich hodnoty limitov stanovených európskou legislatívou. Navyše je zrejmé, že pesticídy znepokojujú občanov EÚ. Preto by sme sa mali viac snažiť o zvýšenie ochrany občanov EÚ a svojho životného prostredia. Tematickú stratégiu trvalo udržateľného využívania pesticídov a s ňou súvisiacu rámcovú smernicu zastrešuje spoločná hlavička zaoberania sa vplyvom pesticídov na ľudské zdravie a životné prostredie.
Po prvé, každý členský štát pripraví svoje národné akčné plány, v ktorých si vytýči ciele, opatrenia a časový rozvrh na redukovanie rizík a závislosti od pesticídov.
Po druhé, profesionálni používatelia pesticídov, ktorými sú predovšetkým farmári, distributéri a konzultanti, budú potrebovať prístup k náležitému vzdelávaniu, ktoré im poskytne dostatočné množstvo informácií o rizikách používania pesticídov a o jestvujúcich alternatívach. Rovnako bude potrebné zvyšovať povedomie verejnosti o rizikách používania pesticídov.
Po tretie, profesionálne vybavenie pre postreky pesticídmi bude potrebné pravidelne kontrolovať a správne udržiavať.
Po štvrté, letecké postreky budú zakázané, ale členským štátom zostane možnosť urobiť výnimky v limitovaných prípadoch, kedy je letecký postrek jediným možným riešením.
Po piate, prijmú sa špeciálne opatrenia na ochranu širokej verejnosti a citlivých populačných zón, rovnako ako vodného hospodárstva a geografických oblastí patriacich do siete Natura 2000. Tieto opatrenia môžu zahŕňať, okrem iného, vymedzenie ochranných pásiem alebo zákazy a obmedzenia pre používanie pesticídov.
Po šieste a nakoniec, ale rovnako dôležité je, aby sme podporili poľnohospodárske postupy, ktoré napomáhajú použitiu nízkych dávok pesticídov. To by malo umožniť zavedenie integrovanej ochrany proti škodcom, ktorá by sa mala stať záväznou od roku 2014.
Ďalšie opatrenia plánované v tematickej stratégii boli zakomponované, alebo v blízkej dobe ešte len budú zakomponované do ďalších legislatívnych aktov, ktoré obsahujú návrh na reguláciu uvádzania prípravkov na ochranu rastlín na trh. Regulácia prinesie ešte väčšie obmedzenia škodlivých aktívnych látok cirkulujúcich na trhu, predovšetkým vďaka komparatívnemu hodnoteniu a dodržiavaniu princípu substitúcie. Toto je návrh môjho kolegu, pána Kyprianoua, o ktorom budeme diskutovať dnes večer na základe správy pani Breyerovej.
Padol tiež návrh regulovať získavanie štatistických údajov o produktoch na ochranu rastlín. Tento návrh je veľmi dôležitý, pretože vytvára indikátory pre meranie pokroku pri redukcii rizík. O tomto návrhu sa teraz rokuje v príslušnom parlamentnom výbore.
Ďalším návrhom bola nová smernica stanovujúca základné technické požiadavky na postrekové zariadenia, ktoré majú byť uvedené na trh. Tento návrh doplní jestvujúce ustanovenia upravujúce údržbu a pravidelnú kontrolu postrekových zariadení.
Na záver mi, pán predsedajúci, dovoľte zdôrazniť, aká dôležitá je navrhovaná smernica o udržateľnom používaní pesticídov a integrovanej ochrane proti škodcom. Je to zásadné opatrenie návrhu Komisie, ktoré už prerokúvajú iné parlamentné podvýbory.
Nikto nepochybuje, že závislosť od pesticídov musíme znížiť a že musíme začať používať alternatívne ekologické prostriedky na ochranu rastlín pred škodcami. Integrovaný manažment a integrovaná ochrana proti škodcom sú najúčinnejšou cestou na dosiahnutie tohto cieľa. Obzvlášť dôležité je, aby sa tento prvok v návrhu ponechal a aby sa stal povinným vo všetkých členských štátoch počínajúc rokom 2014.
člen Komisie. - (EL) Vážený pán predsedajúci, dnes by sme mali prerokúvať naozaj ťažkú, ale dôležitú vec.
Dovoľte mi najskôr poďakovať všetkým tým, ktorí sa pričinili o to, že sa táto debata dnes môže konať, predovšetkým spravodajkyni, pani Breyerovej.
Táto téma bola vždy zložitá. Je potrebné nájsť rovnováhu a posilniť ochranu zdravia a životného prostredia, a súčasne zjednodušiť pracovné postupy a znížiť administratívne náklady na zabezpečenie väčšej konkurencieschopnosti a inovatívnosti. Som presvedčený, že návrh Komisie pomôže dosiahnuť tieto dva ciele, keďže je doplnkom vnútorného trhu. Robí to pomocou zavádzania systému flexibilného vzájomného uznávania zón a umožnenia členským krajinám uskutočňovať opatrenia a prijímať obmedzenia v prípadoch osobitných zdravotných a environmentálnych rizík, či už v celom členskom štáte, alebo iba jeho časti.
Vážený pán predsedajúci, dámy a páni, faktom je, že produkty na ochranu rastlín zohrávajú dôležitú úlohu v poľnohospodárstve, lesníctve i v záhradníctve. Prial by som si, aby sme ich vôbec nepotrebovali, pretože určite majú vplyv na zdravie ľudí a zvierat a na životné prostredie. Preto musíme zabezpečiť, aby boli príslušné pravidlá účinné a vyvážené.
V súčasnosti platná legislatíva pochádza z roku 1991. Na základe správy Komisie z roku 2001 o funkcii tejto legislatívy, a kde ju možno vylepšiť, Európsky parlament a Európska rada požiadali Komisiu o predloženie návrhov na novelizáciu smernice. Odvážim sa povedať, že nikto nepochybuje o potrebe aktualizácie jestvujúcej legislatívy.
Dovoľte mi poďakovať zainteresovaným orgánom vo všetkých sektoroch a spomenúť ich dôležité prínosy do štruktúry tohto predbežného návrhu. Komisia tiež uskutočnila komplexné hodnotenie vplyvov.
Prvou prioritou nesporne je dosiahnutie najvyššej možnej úrovne ochrany zdravia ľudí a zvierat, ako aj ochrany životného prostredia. To môžeme dosiahnuť prostredníctvom niekoľkých opatrení: zavedením jasných a prísnych kritérií pre schvaľovanie aktívnych látok, prenechanie hlavnej úlohy Európskemu úradu pre potravinovú bezpečnosť pri posudzovaní aktívnych látok a uložením povinnosti poľnohospodárom viesť záznamy o použití produktov na ochranu rastlín, ktoré by mali byť na požiadanie dostupné ich susedom a vodohospodárom. Úrady v členských štátoch tiež budú musieť zintenzívniť kontrolu komerčného využitia a používania produktov na ochranu rastlín a Komisia bude preverovať a overovať, ako efektívne členské štáty vykonávajú tieto kontroly. Ďalšie pokusy na zvieratách budú rovno zakázané. Na podporu trvalo udržateľného poľnohospodárstva budú nebezpečné produkty nahradené najbezpečnejšími alternatívami. Návrh teda vytvorí bezpečnejší rámec pre používanie produktov na ochranu rastlín v EÚ a posilní opatrenia na ochranu životného prostredia.
Návrh robí to isté, čo lisabonská stratégia, pretože pomáha zredukovať administratívne náklady. Proces bude kratší a účinnejší, kým súčasne, čo je dôležité, verím, bude zachovávať úrovne bezpečnosti a chrániť životné prostredie.
Členské štáty už nebudú musieť pracovať v izolácii, pretože vzájomné uznávanie sa stane pravidlom, nie výnimkou. Tým sa zabráni rozdeleniu vnútorného trhu podľa produktov na ochranu rastlín a zastaví štiepenie trhu podľa poľnohospodárskych produktov.
Zmeny pravidiel na ochranu údajov povedú k väčšej transparentnosti a korektnej súťaži bez toho, aby stáli v ceste výskumu a inováciám.
Zmena článku 173 rokovacieho poriadku týkajúceho sa doslovného zápisu (rozprava)
Nasleduje správa, ktorú pripravil pán kolega Richarda Corbett v mene Výboru pre ústavné veci, o zmene článku 173 rokovacieho poriadku týkajúceho sa doslovného zápisu.
spravodajca. - Vážená pani predsedajúca, v mene Výboru pre ústavné veci navrhujem, aby sa zmenil spôsob, akým v tomto Parlamente uchovávame záznam z našich rokovaní. Všetci poznáme doslovné zápisy, ktoré dostaneme na druhý deň po rokovaní a sú v nich všetky príspevky rečníkov v ich vlastnom jazyku. Tak to zostane aj naďalej. Zápis toho, čo každý povedal v pôvodnom jazyku, zostane nezmenený.
Návrh Výboru pre ústavné veci sa týka zmeny spôsobu, akým uchovávame viacjazyčný zápis našich rokovaní. Namiesto postupného prekladania rokovaní a niekoľko mesačného čakania na kompletne preložené záznamy v písomnej forme v každom jazyku, navrhujeme prechod na systém, v ktorom budú rozpravy uchovávané v elektronickej podobe a každý občan k nim bude mať prostredníctvom internetu prístup hneď na druhý deň a uvidí vizuálny záznam rokovania spolu so zvukovým záznamom pre jednotlivé jazyky prevzatý z tlmočníckych kabín. Ide o živší spôsob prístupu k rokovaniam ako poskytuje samotný text. Záznam bude k dispozícii ihneď a nie až po niekoľkých mesiacoch.
Musím sa priznať, že sám som bol pôvodne skôr skeptický voči tomuto nápadu. Vždy som bol presvedčený, že neodmysliteľnou súčasťou existencie parlamentu je uchovávať na papieri zápis všetkého, čo na jeho pôde odznelo a archivovať to, aby všetko zostalo ľudom v priebehu mnohých nasledujúcich rokov k nahliadnutiu. Avšak po zvážení a vypočutí si argumentov zastávam názor, že môžeme zachovať viacjazyčný prístup, ibaže novým spôsobom.
Problém v starom systéme je, že preklady nás nielen stoja veľa peňazí, ale aj, čo je ešte dôležitejšie, sú dostupné až o niekoľko mesiacov. V súčasnosti ich dávame na internet, kde sú dostupné v elektronickej podobe. Už nebývajú uverejnené v Úradnom vestníku. Vďaka časovému oneskoreniu si ich len veľmi málo ľudí prezerá, vyhľadáva alebo používa. S novým systémom uchovávania rokovaní prostredníctvom, pokiaľ chcete, "televízie na webe", budú dostupné hneď na druhý deň, keď sú ešte politicky aktuálne a ľudia sa o ne zaujímajú.
Obávali sme sa tiež, že historici, ktorí majú z rôznych dôvodov snahu nazrieť do rozpráv parlamentu dávno potom, čo sme mi už na ne zabudli, by mohli byť znepokojení tým, že už nebudeme mať písomnú tlačenú verziu, ale iba vizuálnu viacjazyčnú verziu. Obrátili sme sa na rozličné združenia historikov a iných odborníkov, a na moje prekvapenie odpovedali, že pre nich by bolo tiež oveľa zaujímavejšie mať k dispozícii živší záznam ako len preložený vytlačený text. Sledovanie rozpravy na obrazovke prináša aj atmosféru danej rozpravy. Je možné pozorovať reč tela hovoriaceho rečníka a zistiť oveľa viac ako zo suchého textu.
Jednako, naša správa navrhuje množstvo bezpečnostných opatrení. Po prvé, mnohojazyčné doslovné zápisy, ktoré dostávame na druhý deň, budú existovať aj naďalej. Ako doposiaľ budú všetky príspevky uvádzané v ich pôvodnom znení. Po druhé, poslanec tohto Parlamentu bude mať zaručené právo vyžiadať si preklad, ak ho bude potrebovať pre svoju politickú činnosť. Preklad príspevku musí byť poslancovi, ktorý oň požiada, rýchlo k dispozícii. Po tretie, predpokladáme, že kancelária môže požiadať o písomný preklad obzvlášť dôležitého rokovania, ktorý potom bude vydaný v písomnej forme v každom jazyku. Po štvrté, pokiaľ sú navyše k dispozícii verzie v ďalších jazykoch, nakoľko už boli preložené (napríklad pre potreby formálneho zasadania, na ktorom má príhovor hlava štátu a sú poskytnuté formálne preklady), tieto budú takisto umiestnené na web stránke Parlamentu. Ak teda budú k dispozícii preklady v iných jazykoch, použijeme ich. Na záver, žiadame kanceláriu, aby zvážila technologické pokroky a zhodnotila, či by v budúcnosti napríklad počítačovo vyhotovené preklady nemohli poskytnúť aspoň základnú myšlienku o tom, čo bolo v rozprave odznelo.
Na záver chcem povedať, že ide o nestranný návrh, ktorý má viacero výhod ako nevýhod. Nejde iba o finančné náklady, ale aj o to, aby sme boli moderným parlamentom a sprostredkovali naše rokovania oveľa rýchlejšie a oveľa užitočnejším spôsobom.
v mene skupiny PPE-DE. - (DE) Vážená pani predsedajúca, v našej skupine máme slobodu hlasovania, a tak nie som oprávnený hovoriť za všetkých mojich kolegov. Opäť sa zaoberáme základnou otázkou, či je parlamentná služba hodna peňazí, alebo či si musíme na základe naliehavej požiadavky na zníženie nákladov pritiahnuť opasok. Dovoľte mi, aby som hneď v úvode povedal, že aj ja považujem novú koncepciu videoprezentácie za dobrý nápad, ktorý by sme nemali zmietnuť zo stola. Tí, ktorí by chceli mať bezprostredný dojem z našej parlamentnej činnosti, by mali takúto možnosť a to je správne a vhodné.
Podľa môjho názoru to však nie je dostačujúce, pretože archivácia písomných záznamov je celkom jednoducho nevyhnutná služba. Dovoľte mi vyzdvihnúť štyri dôvody. Po prvé, vo všetkých parlamentoch na svete sú ich plenárne zasadnutia dostupné v písomnej forme a archivujú sa, aby ľudia mohli na základe porovnania týchto záznamov zistiť, o čom sa v danom parlamente rokovalo.
Po druhé, videozáznam sprostredkuje živý a veľmi zaujímavý dojem, ale vieme tiež, že hektická povaha rokovaní často spôsobí, že máme menej kvalitné verbálne tlmočenie ako by sme potrebovali.
Vieme to z našich vnútorných rokovaní s tzv. "tabling office". Dokonca sami budujeme "tabling office" s cieľom zaistiť, aby formulácia návrhov na prerokovanie a oficiálne dokumenty boli úplne správne. Keďže fungujeme na báze mnohojazyčnosti, musíme na to vynaložiť veľkú snahu. S rovnakou dôslednosťou chceme naďalej pristupovať aj k zápisom rokovaní.
Po tretie, odborníci, ktorí vyjadrili svoj názor k tejto problematike, si nemuseli byť celkom vedomí dôsledkov, pretože napriek tomu, že získame živý záznam, navrhovanému prístupu do značnej miery chýba kritickosť. Okrem toho, je oveľa jednoduchšie analyzovať plenárne zasadnutie, ak hľadajúci zadá nejaký termín, napríklad "pesticídy" alebo "CO2", a je nasmerovaný priamo k príslušnej rozprave. Zdá sa, že toto sa nie je možné zrealizovať pri videozáznamoch. V krátkosti, verím, že archivovanie písomných záznamov stojí za vynaložené náklady a som za to, aby písomné archivovanie dopĺňalo videozáznamy.
v mene skupiny PSE. - (EL) Vážená pani predsedajúca, dámy a páni, myslím si, že ako už povedal spravodajca, pán Corbett, z politického hľadiska má problém, o ktorom dnes rokujeme, dva rovnako dôležité ciele. Na jednej strane stoja technické otázky, ako by sme v rámci možností techniky mohli realizovať preklady a šetriť finančné zdroje. Na druhej strane je otázka zabezpečenia najväčšej možnej miery rôznorodosti názorov, viacjazyčnosti a transparentnosti v činnosti Parlamentu. Tu musím zdôrazniť, že jazyk veľmi dôležitú úlohu v rámci politického zoskupenia, akým je toto naše, v ktorom sú zastúpené mnohé etnické a politické skupiny. Jazyk totiž nie je iba prostriedkom komunikácie, ale je - ako aj vždy bol a nech ešte dlho zostane -, dopravným prostriedkom kultúry, vyjadrením myšlienok. Nesmieme dovoliť, aby technická stránka znemožnila diskusiu o rovnosti a pokrytie všetkých tém, ktoré sú predmetom rokovania vo všetkých jazykoch a v úplnej rovnosti.
Dovoľte, aby som poukázal na fakt, že tu máme ďalšiu praktickú otázku; ako by sme mohli dosiahnuť takéto pokrytie šetrným spôsobom? Vyvstávajú rôzne problémy. Prvým je ubúdanie písaného slova, skutočnosť, o ktorá už bola označená za dôležitú. Ja si myslím, že v politike by sa malo zachovať písané slovo. Druhý problém, ktorý by sme mali brať do úvahy, je permanentný zápis činnosti nášho Parlamentu. Na záver, ak mi pani predsedajúca dovolí dokončiť svoj príhovor; ako môžeme okamžite sprístupniť prácu nášho Parlamentu verejnosti, ktorá, myslím si, nie vždy má k dispozícii internet?
v mene skupiny ALDE. - Vážená pani predsedajúca, pán Friedrich a ja sme predložili na prerokovanie určité pozmeňujúce a doplňujúce návrhy, ktoré nemajú snahu o výmenu starých postupov za nové, ale hľadajú spôsob ako doplniť staré novými. Zdá sa nám veľmi nespravodlivé skončiť prax s vydávaním písaného textu, ktorá tu je 50 rokov, hneď ako sa nový členský štát dostane do Parlamentu, a myslím si, že je nevyhnutné pre historikov aj na účely výskumu, aby sme v tejto doterajšej praxi pokračovali.
Písané slovo je primárny zdroj a musí sa zachovať pre dôslednosť, transparentnosť a jednoduchosť výskumu v čase, kedy sa snažíme o presadenie štúdia Európskeho parlamentu. Ako inštitúcia by sme mali preukázať voči sebe určitú úctu a zachovať doterajší postup natrvalo.
v mene skupiny UEN. - (PL) Vážená pani predsedajúca, iniciatíva Komisie o zmenu a doplnenie článku 173 rokovacieho poriadku Európskeho parlamentu ma núti k opätovnému premýšľaniu o Európskej únii. Pre koho tu je vlastne Únia? Je tu pre ideológie alebo pre ľudí? Ak má pomáhať ľuďom, potom prečo je navrhované niečo, čo je proti ich záujmu? Čo vlastne chceme pred ľuďmi skryť? Áno, skryť. Hovorím to preto, že záujem obmedziť prístup k informáciám vo vlastnom jazyku by znamenal práve toto. Prečo sa prestupujú základné práva občana a ľudia sú diskriminovaní na základe dátumu, kedy sa pridali k Európskej únii alebo pre počet obyvateľov ich krajiny? Čo majú spoločné zásada vzájomnej úcty, demokracie a pokus o násilné vtiahnutie do situácie, kedy obyvatelia starých členských štátov EÚ dostávajú od Európskej únie materiály vrátane písomných v ich vlastných jazykoch, zatiaľ čo obyvatelia nových členských štátov sú odkázaní na internetové stránky, aby si vypočuli záznamy rokovaní? Zároveň sa nevenuje pozornosť skutočnosti, že v nových členský štátoch je veľa ľudí, ktorí si nemôžu dovoliť mať internet doma. Toto sa týka miliónov ľudí, opakujem miliónov ľudí, ktorým by sme odopreli informácie. Ospravedlňovanie navrhnutého rozhodnutia z hľadiska nákladov znie ako žart. Znamená to, že si môžeme dovoliť míňať stovky miliónov eur na nadbytočnú administratívu a na udržiavanie chodu dvoch, ba až troch budov tohto Parlamentu, ale nemôžeme si dovoliť informovať ľudí, platcov daní o tom, ako Únia používa ich peniaze a aké sú jej plány?
Dámy a páni, ak máme nejakú úctu voči sebe samým a voči iným ľuďom, je tu iba jedno riešenie bez machinácií. Plníme nariadenie článku 96 rokovacieho poriadku, ktorý hovorí: "Parlament zabezpečí čo najvyššiu mieru transparentnosti svojej činnosti".
v mene skupiny Verts/ALE. - (DE) Vážená pani predsedajúca, doba a opäť aj tento parlament musí bojovať s laxným prístupom k demokracii v Európskej rade. Toto môže viesť k situácii, že bez akýchkoľvek konzultácií pribudne v Parlamente jedno kreslo, a hneď potom niektorí jednoducho hovoria o 750 plus jeden a myslia si, že sú na tej správnej strane zákona. Napĺňa ma obavou myšlienka, že tento postoj sa tu v Parlamente zakoreňuje takým spôsobom, že niektorí poslanci sa snažia postaviť najtriviálnejšie pragmatické úvahy pred najzákladnejšie zásady.
Na prvý pohľad to vyzerá jednoducho. Rokovací poriadok nás zaväzuje k najvyššej miere transparentnosti v našej činnosti - a to nie k žiadnej starej interpretácii transparentnosti, ani k istej forme transparentnosti zakalenej pragmatizmom alebo kalkuláciami o finančných výhodách, ale k najvyššej miere transparentnosti. Audiovizuálna prezentácia nezodpovedá tejto charakteristike. Audiovizuálna prezentácia môže byť použitá na účely propagandy alebo môže poskytnúť rýchly zdroj informácií, avšak neponúka serióznu analýzu slov, ktoré odzneli v tomto Parlamente, diskusií a rozpráv, ktoré sa tu odohrávajú. O tom nie je pochýb.
Viacjazyčnosť je vodiacou zásadou Parlamentu a parlamentné rokovania tvoria jadro našej činnosti. Kontakt s ľuďmi je našou najdôležitejšou povinnosťou. Ak tomuto problému venujeme čo len krátke zamyslenie, nemôžeme poprieť, že parlament, ktorý sa vyčlení od všetkých ostatných parlamentov na svete tým, že už viac nebude archivovať zápisy rokovaní, stratí veľkú časť svojej parlamentnej identity.
So zreteľom na finančný faktor chcem povedať, že by bolo veľmi ľahké znížiť náklady pomocou prepisu tlmočenia z rokovaní namiesto toho, že sa budú nanovo prekladať. To by mohlo tiež odrážať rušnú atmosféru rokovania a reprodukovať ho spôsobom, akým naozaj prebehlo a akým sme mu my porozumeli.
v mene skupiny IND/DEM. - Vážená pani predsedajúca, tento Parlament je ako babylonská veža, alegória habsburskej ríše, ktorá bolo plné pätolizačov. Snahou Európskej únie je vybudovať medzinárodnú ríšu založenú na zjednotenom presvedčení federalistov, liberálov, kozmopolitov a pätolizačských humanistických mysliteľov.
Babylonská veža bola však nápadom bláznov. Jej konečné zlyhanie sa pripisuje lingvistickým rozdielom, alebo tomu, čo sa v Európskej únii nazýva "multilingvalizmus". Zdá sa, že správa pána kolegu Corbetta spochybňuje efektivitu komunikácie národov Európy. Nápad pána Corbetta vypracovať Európu ako viacjazyčný dokument je ako čakanie na Godota a znamená stagnáciu v komunikácii.
Táto správa chce odvrátiť pozornosť od skutočného problému. Na komunikáciu a vzájomné pochopenie potrebujeme dialóg a nie monológ. Jediným nástrojom na dosiahnutie tohto cieľa je preklad do všetkých dvadsiatich dvoch oficiálnych jazykov. Inak smerujeme ku komunikačnému chaosu.
Môj pozmeňujúci a doplňujúci návrh č. 2 by mal byť zahrnutý do tejto správy preto, lebo napríklad preklady mojich príhovorov do poľštiny niekedy sprostredkujú len 50 % z toho, čo som naozaj povedal.
Chcel by som naliehavo požiadať všetkých poslancov, aby hlasovali za pozmeňujúce a doplňujúce návrhy, ktoré podporujú zachovanie prekladov do všetkých 22 jazykov a za zamietnutie pozmeňujúceho návrhu č. 1, ktorý vypracoval pán Corbett a bol uvedený na zozname hlasovania ako pozmeňujúci a doplňujúci návrh predložený výborom.
spravodajca. - Vážená pani predsedajúca, zdá sa, že pán Podkański naznačuje, že Výbor pre ústavné veci konal v rozpore s rokovacím poriadkom. Rokovací poriadok vyžaduje, aby sa s každým jazykom zaobchádzalo rovnocenne a to, čo výbor navrhuje je jednoducho, aby sme namiesto písomných doslovných prekladov mali v každom jazyku audiovizuálny preklad. V tomto návrhu nejde o žiadnu diskrimináciu. Je to skrátka otázka toho, či máme písomný záznam alebo audiovizuálny záznam. V oboch prípadoch sa musí so všetkými jazykmi zaobchádzať rovnocenne.
Stratégia Spoločenstva na zníženie emisií CO2 z osobných automobilov a ľahkých úžitkových vozidiel (rozprava)
Ďalším príspevkom je správa, ktorú pripravil Chris Davies v mene Výboru pre životné prostredie, verejné zdravie a bezpečnosť potravín, s názvom Stratégia Spoločenstva na zníženie emisií CO2 z osobných automobilov a ľahkých úžitkových vozidiel.
spravodajca. - Vážená pani predsedajúca, dovoľte mi, aby som začal s obviňujúcou otázkou na pána komisára. Niektorí z nás za posledné roky opakovane poukazovali na fakt, že výrobcovia áut neplnia požiadavky, ktoré obsahuje dobrovoľná dohoda o znižovaní emisií. Prečo teda približne päť rokov odkedy nám je toto jasné, ešte stále pred sebou nemáme legislatívu, ktorá by od výrobcov požadovala plnenie dohodnutých cieľov? Veď predsa s každým mesiacom omeškania je ťažšie dosiahnuť ambície, ktoré boli pôvodne splniteľné.
Toto tvorí rámec dnešnej rozpravy. Priemerné množstvo emisií z nových áut je v súčasnosti o trochu menšie ako 160 g CO2 na kilometer, čo ďaleko zaostáva za požadovaným cieľom 140 g do roku 2008. Preto nie je žiadnym prekvapením, že poslanci požadujú potrestanie výrobcov áut za porušovanie svojich záväzkov. Avšak faktom je, že výrobcovia áut neporušili zákon, a aj keď si veľmi želáme, aby to bolo inak, úroveň emisií je taká aká je.
Komisia oznámila, že sa chce pridŕžať priemerného cieľa, keď v rámci dobrovoľnej dohody určila 120 g do roku 2012, v ktorej sa ale hovorí, že 10 g z tohto množstva sa má dosiahnuť pomocou doplnkových opatrení. Ja to nazývam politickým prikrášľovaním; zahmlila sa zrozumiteľnosť cieľa a niektorí výrobcovia áut povzbudení k tomu, aby si mysleli, že môžu používať biopalivá, a tak sa vyhnúť výrazným zmenám v prevedení.
Vzhľadom na terajšiu situáciu, kedy sa priemerné emisie za poslednú dobu znížili o menej ako 1 g za rok, je otázne, či je ešte stále cieľ a harmonogram vypracovaný Komisiou primeraný. Komisia preto navrhuje, aby sa limit urýchlene zmenil na 5 g ročne. Správne, to sa dá dosiahnuť, a existuje na to aj spôsob. Avšak koľko by to stálo?
Zníženie emisií sa musí stať prioritou pre výrobcov áut, ale musí sa to udiať pri najnižších možných nákladoch. To znamená vymedziť automobilovému priemyslu špecifické ciele a dať mu dostatočný čas na uskutočnenie zmien. Tieto vylepšenia môžu spôsobiť nárast cien nových automobilov, ale potom nižšie množstvo emisií a vylepšené využívanie paliva prinesie tým, čo si tieto autá kúpia, úsporu peňazí v priebehu ich používania. Čiže môžeme urobiť niečo dobré pre životné prostredie, dobré pre užívateľov a dobré aj pre budúcnosť automobilovej výroby.
V tomto Parlamente prebieha diskusia o tom, či by mali zástancovia životného prostredia v predbežnej legislatívnej správe tohto druhu nabádať Komisiu, aby bola neústupčivo prísna, alebo či by sme sa skôr mali snažiť byť realistický v rámcových opatreniach, ktoré by sa nakoniec naozaj mohli najviac priblížiť konečnému zneniu. Preto žiadam Parlament, aby sa odčlenil od názoru Komisie a odporučil, aby sa cieľ pre priemerné množstvo emisií z nových áut by neurčoval na rok 2012 ale až 2015 a mal by byť 125 g, ktoré bude potrebné dosiahnuť výlučne prostredníctvom technických prostriedkov.
Podporme všetkými spôsobmi používanie doplnkových opatrení na zníženie emisií, ale skutočne len ako doplnok a nie náhradu za tieto technické vylepšenia. Pre tých poslancov, ktorí hovoria, že toto nie je dostačujúce, dovoľte mi len pripomenúť, že budúci mesiac budeme hlasovať od správe CARS 21 a v nej je odporúčanie na 135 g do roku 2015. Môžeme skončiť tak, že budeme tento mesiac hlasovať za niečo a nasledujúci za niečo iné. Ak sa mi podarí prispieť k zjednoteniu názorov Výboru pre priemysel, výskum a energetiku a Výboru pre životné prostredie, verejné zdravie a bezpečnosť potravín, verím, že to posilní stanovisko a vplyv Parlamentu.
Som presvedčený, že výrobcovia automobilov by mali mať presne dané ciele bez akejkoľvek možnosti kľučkovať medzi nimi. Táto správa naliehavo žiada, aby nesplnenie požiadaviek sprevádzali prísne finančné pokuty. Navrhujem interný obchodný mechanizmus, ktorý výrobcom poskytne maximálnu mieru flexibility a bude stimulovať výrobu nízko emisných vozidiel. Každopádne však záleží na systéme penalizovania a očakávam, že práve ten preverí rozhodnutia Komisie.
Rovnako dôležitá je potreba zaviesť dlhodobé ciele na zníženie emisií pod 100 g do roku 2020. Nepochybujem o tom, že pri dostatočnom čase a bezpodmienečnom nariadení, výrobcovia budú schopní počas nasledujúcich 13 rokov znížiť emisie takmer o 40 %.
Na záver mi dovoľte, aby som sa zmienil o spôsobe propagovania áut. Výrobcovia vždy tvrdia, že odpovedajú na požiadavky zákazníkov, ja tomu ale neverím. Myslím si, že oni formujú požiadavky klientov. Štúdie ukázali, že prevažná väčšina reklám propaguje autá na základe ich sily, veľkosti a rýchlosti.
Automobilový priemysel by mal vytvoriť dobrovoľný kódex správania v rámci reklamy, ale na dobrovoľných kódexoch sme si už popálili prsty a ku každému takému opatreniu by sa malo pristupovať s istou dávkou nedôvery. Je na čase, aby reklamy poskytovali konzumentom viac podrobností o úspore paliva a o produkcii emisií predávaných vozidiel. Táto informácia by mala byť zreteľná a nie zašifrovaná v malých písmenách. Musíme povzbudiť výrobcov áut, aby si konkurovali v tom, nakoľko sú ich autá bezpečné, štýlové a priateľské k životnému prostrediu.
Dovoľte mi ukončiť môj príhovor nasledujúcimi poznámkami. Európske automobilové spoločnosti vyrábajú kvalitné vozidlá. Technická odbornosť samotných spoločností si z veľkej časti zaslúži obdiv, avšak už príliš dlho ignorujú skutočnosť, že ich produkty prispievajú k hrozbe klimatických zmien. V záujme našej planéty a pre dobro automobilového priemyslu, ktorý musí zostať na úrovni špičkových svetových technológií, sú teraz na rade zákonodarcovia, aby ho prísne viedli zelenším smerom.
člen Komisie. - (EL) Vážená pani predsedajúca, cestná doprava spolu s ďalšími oblasťami hospodárstva, musí prispieť k úsiliu o zníženie emisií CO2 v snahe dosiahnuť ciele, ktoré stanovuje Kjótsky protokol a naše záväzky do roku 2020 a neskôr.
Cestná doprava je v rámci EÚ druhým najväčším zdrojom plynov, ktoré spôsobujú skleníkový efekt. Len samotné osobné autá zodpovedajú za 12 % z celkového množstva emisií v EÚ. Nie je nič platné, že v období medzi rokmi 1990 a 2005 bolo celkové množstvo všetkých dvadsiatich siedmich členských štátov EÚ pod hranicou 8 %, pretože emisie z cestnej dopravy za rovnaké obdobie vzrástli o 25 %. Na tomto mieste by som mal pripomenúť, že od roku 1995 Komisia určila za cieľ 120 gramov, o čom bol automobilový priemysel oboznámený. Dovoľte mi tiež pripomenúť, že existovala dobrovoľná dohoda zameraná na zníženie emisií CO2, ktorá uvádzala 140 gramov na kilogram do roku 2008. Komisia si uvedomila, že automobilové spoločnosti tento cieľ nedosiahnu a priznali to aj samotní predstavitelia automobilového priemyslu. Prirodzeným dôsledkom bolo opätovné prehodnotenie Stratégie Spoločenstva na zníženie emisií CO2 z nových osobných automobilov, ktoré vo februári minulého roku vypracovala Európska komisia s povinnou legislatívou založenou na integrovanom prístupe, prostredníctvom ktorej by sa mal splniť európsky cieľ zníženia emisií z nových áut na 120 g do roku 2012.
Keď sa venujeme problému emisií CO2 produkovaných autami, je potrebné, aby sme prispeli aj k očakávanému posilneniu energetickej stability v rámci EÚ prostredníctvom zníženia našej závislosti od dovážaných fosílnych palív. Toto bude spontánne viesť k zníženiu nákladov na pohonné hmoty.
Vážená pani predsedajúca, som rád, že môžem poznamenať, že vaša správa schvaľuje našu iniciatívu predložením legislatívneho rámca na zníženie emisií CO2 produkovaných autami, a ďakujem spravodajcovi, pánovi Daviesovi, za jeho prácu, ako aj pani Harmsovej z Výboru pre priemysel, výskum a energetiku a pánovi Bulfonovi z Výboru pre vnútorný trh a ochranu spotrebiteľa za ich podnety k tejto téme.
Správa kladie ambiciózne ciele na zníženie CO2 a zdôrazňuje potrebu väčšieho a dlhodobejšieho napredovania. V súčasnosti je pre nás výzvou transformovať túto politickú podporu do praktickej činnosti.
Návrh správy obsahuje rôzne dôležité oblasti pôsobenia, ja by som sa rád vyjadril o dvoch z nich.
Po prvé, vaša správa poukazuje na opodstatnenú požiadavku, aby mal automobilový priemysel dostatok času na plynulé prispôsobenie sa novým legislatívnym opatreniam. Ako som už predtým spomenul na tejto stratégii zníženia sa začalo pracovať v roku 1995. Na výstave Frankfurt Motor Show, ktorá sa uskutočnila minulý mesiac, sa evidentne preukázalo, že európsky automobilový priemysel výrazne odpovedal na výzvu nášho návrhu. Výrobcovia áut dokázali za krátky čas navrhnúť finančne dostupné technické riešenia, ktoré výrazne šetria palivo. Som si úplne istý, že prostredníctvom našej prepracovanej stratégie a bezprostredným legislatívnym rámcom poskytneme výrobcom áut rovnaké podmienky konkurenčnej súťaže. Konkurencia sa v budúcnosti nebude zakladať výlučne na veľkosti alebo kapacite motora, ale motiváciou sa stane ekologické prevedenie áut. Prvé výsledky v tomto smere už môžeme pozorovať. V súčasnosti, keď cena nafty dosahuje rekordné hodnoty, nesmieme premárniť príležitosť na zavedenie ambicióznych cieľov zníženia emisií CO2 v rámci európskeho automobilového priemyslu. Bude to silný podnet pre inováciu a obnovu, a tiež to umožní väčší vývoz do novovznikajúcich krajín, kde je veľký záujem o automobily s nízkou spotrebou paliva.
Po druhé, vaša správa poukazuje na potrebu zohľadniť v pripravovanej legislatíve určité dôležité parametre, akými sú činitele determinované sociálnym vplyvom a dostupné ceny pre zákazníkov. Samozrejme, dôležité je spravodlivé zaobchádzanie so všetkými zúčastnenými stranami. Chcem zdôrazniť, že našou vážnou snahou je predložiť taký návrh legislatívy, ktorá bude zohľadňovať všetkých výrobcov automobilov, a tak sa vyhnúť akejkoľvek neospravedlniteľnej deformácii konkurenčnej súťaže. Celkový cieľ sa rozdelí medzi výrobcov áut udržateľným a sociálne spravodlivým spôsobom. Integrovaný prístup, ktorý navrhujeme, pomôže danému sektoru v prípravách na budúce výzvy a vylúči nespravodlivé zaťaženie určitých podnikov alebo tohto odvetvia ako celku.
spravodajkyňa Výboru pre priemysel, výskum a energetiku požiadaného o stanovisko. - (DE) Vážená pani predsedajúca, pán komisár, dovoľte mi, aby som pánovi Daviesovi povedala, že by sme si mali jasne pripomenúť, prečo vlastne diskutujeme o striktných záväzných limitoch emisií. Dôvodom je fakt, že automobilový priemysel vedome a úmyselne nesplnil ciele dobrovoľnej dohody, ktorú s Európskou komisiou uzavrel pred viac ako 10 rokmi. Ako vieme, v súčasnej situácii nie sme vďaka smole alebo nepredvídateľnému zvratu udalostí, ale pre rozhodnutia najvyššieho manažmentu výrobných skupín.
Z tohto dôvodu svojím spôsobom žasnem nad jasným posolstvom, ktoré ste, pán Davies, vyslali prostredníctvom týchto pozmeňujúcich a doplňujúcich návrhov; ktoré som videla dnes prvýkrát, aj keď už možno existovali dlhšie. Napriek tomu, o čom sa rozhodlo vo Výbore pre životné prostredie, vy už viac nemáte záujem vyvíjať tlak na inovatívny potenciál a inovatívnu silu automobilového priemyslu v Európe.
Podľa môjho názoru môžeme dosiahnuť európske ciele týkajúce sa ovzdušia iba prostredníctvom prísnych limitov, ktoré boli pôvodne navrhnuté Komisiou. Tiež si myslím; a vy, pán Dimas, ste tento bod adresovali správne že nebudeme schopní zaistiť zásoby pohonných hmôt pre potreby našej dopravy, pokiaľ bez meškania nezabezpečíme, aby mali autá účinnejšiu spotrebu paliva. Nemôžeme iba tak stáť a prizerať sa ako sa na našich cestách aj naďalej plytvá cennou ropou, ktorá sa tak ťažko získava.
Tretí bod, ktorému Výbor pre priemysel požiadaný o stanovisko prikladá veľký význam, je potreba z dlhodobého hľadiska zabezpečiť implementáciu vedomostí a schopností strojných inžinierov a vývojárov v automobilovom priemysle, a aby títo kvalitní odborníci neboli naďalej zatláčaní do úzadia zavádzajúcim prístupom manažmentu. Som pevne presvedčená, že zakrátko budú na trhu iba palivovo účinné, ekologicky prijateľné, cenovo dostupné, a zároveň štýlové autá, avšak tí, čo dnes zľahčujú požiadavky na inovácie prostredníctvom zavedenia veľmi benevolentných časových limitov na dosiahnutie cieľov zníženia, pán Davies, budú niesť zodpovednosť, ak sa európsky automobilový priemysel stane z dlhodobého hľadiska neschopný konkurencie a ak zamestnanci výrobných podnikov v Európe prídu o prácu.
Nemusím snáď pripomínať, že globálny automobilový trh sa zmení na nepoznanie za predpokladu, že prijmeme zásadné východiskové body našej politiky a politiky OSN v oblasti klimatických podmienok; a že tí, ktorí sa teraz zasadzujú za zabrzdenie tohto procesu znižovania emisných limitov, budú potom niesť zodpovednosť, keď automobilový priemysel v Európe vyjde na psí tridsiatok a aj za situáciu, kedy my sami nebudeme ďalej brať politiku v oblasti klimatických podmienok vážne.
spravodajca Výboru pre vnútorný trh a ochranu spotrebiteľa. - (DE) Vážená pani predsedajúca, považujem auto za univerzálny dopravný prostriedok, a uznávam prínos automobilového priemyslu k prosperite obyvateľov Európy. Avšak neuznávam auto ako modlu. Z tohto dôvodu je pre mňa nepochopiteľné, že výrobcovia chcú navrhovať autá, ktoré dokážu jazdiť rýchlosťou väčšou ako 201,17 kilometrov za hodinu.
Všetky dôkazy klimatických zmien poukazujú na nevyhnutnosť vyrábať efektívne a ekologicky prijateľné autá. Navyše, Európa má morálnu povinnosť dať dobrý príklad rýchlo rastúcemu množstvu novovznikajúcich trhov. Určite zostáva na výbere spotrebiteľov, ktorí rozhodnú, akými autami budú jazdiť v nasledujúcich rokoch. Z tohto dôvodu som vo Výbore pre vnútorný trh a ochranu spotrebiteľa obhajoval transparentné a zrozumiteľné informácie o emisných ratingoch vozidiel. Vyzývam Komisiu, aby túto správu zobrala ako východiskový bod na prípravu ambiciózneho legislatívneho návrhu a konala rýchlo.
Nasleduje správa, ktorú pripravil pán Reul v mene Výboru pre priemysel, výskum a energetiku, na tému Tradičné zdroje energie a energetické technológie [http://www.europarl.eu.int/oeil/FindByProcnum.do?lang=2&procnum=INI/2007/2091" ].
spravodajca. - (DE) Vážený pán predsedajúci, pán komisár, dámy a páni, keďže mám niekoľko minút navyše, dovoľte mi, aby som v úvode poďakoval Komisii, sekretariátu nášho výboru a ostatným spravodajcom. Nebola to ľahká úloha a som vďačný, že sme boli schopní objektívne spolupracovať a hľadať najširšiu možnú spoločnú cestu, čo nie je celkom bezproblémová záležitosť.
Naša práca sa zakladala na troch oznámeniach z Komisie a našim cieľom v tejto správe bolo priniesť odpovede v rámci troch oblastí, ktoré boli obsahom týchto oznámení, čo sa nám podarilo vďaka prevažnej väčšine členov povereného výboru. Východiskovým bodom bola vo všeobecnosti prijatá zásada, ktorá sa opakuje v každej rozprave týkajúcej sa politiky v oblasti energií, konkrétne ide o názor zdieľaný Komisiou a Parlamentom o tom, že energetická politika má tri zásadné ciele - konkurencieschopnosť, inými slovami dostupné ceny, ochranu životného prostredia a bezpečnosť zdrojov. Záver, v ktorom uvádzame, že riešenie spočíva v pokračovaní vývoja nových a inovácie už existujúcich energetických technológií, bol isto najjednoduchšou časťou, ktorou sme sa v tejto správe zaoberali.
Technológia je kľúčom k úspechu. Vo svete, ktorý kladie stále väčšie nároky na množstvo energie, zatiaľ čo zásoby fosílnych palív stále ubúdajú, je nesmierne dôležité, aby sme investovali do výskumu a inovácií a pokúsili sa v týchto oblastiach napredovať. Mali by sme sa zamerať na potenciál zvyšovania energetickej účinnosti tepelných elektrární na uhlie, ktorá je v súčasnosti v priemere 34 %, ale mohla by sa pomocou najmodernejšej technológie zvýšiť na 55 %. Ak sa tretina starých elektrární nahradí modernými zariadeniami, spotreba paliva by sa mohla znížiť o 30 %. To je len malý príklad z veľkého počtu možností, ktoré ponúkajú nové technológie.
Hovorili sme tiež o dvoch zdrojoch energie, ktoré sú navzájom veľmi odlišné, ale obe majú rovnakú povesť v tom, že provokujú najväčšie politické spory. Niet pochýb o tom, že podiel fosílnych palív, ktorý predstavuje 79 % celkovej domácej spotreby paliva v rámci Európskej únie za rok 2004, zostane v dohľadnej dobe stále vysoký. Nech to trvá akokoľvek dlho, je isté, že určite sa budeme musieť v nasledujúcom období zaoberať fosílnymi palivami. Uhlie je hlavným faktorom, ktorý hrá dôležitú úlohu - jedným dôvodom je samozrejme fakt, že je to jeden z mála zdrojov energie a zároveň je to najväčší zdroj energie, ktorý máme v Európe, i keď jeho dostupnosť sa v jednotlivých členských štátoch líši. Toto je dôležitá výhoda najmä z hľadiska zabezpečenia našich zásob energie.
To znamená - a tu ide o dôležitý bod našich diskusií - že ak hovoríme, že uhlie má budúcnosť, ako to našťastie popísala Komisia, musíme zabezpečiť, aby sa ešte prerokovali negatívne stránky používania uhlia. Jedným z takýchto kritických aspektov sú emisie oxidu uhličitého. Jedna možnosť je vyššia efektivita a lepšia technológia, a druhou možnosťou je vyskúšať nové technológie na oddelenie CO2 a jeho skladovanie pod zemou (ide o známu technológiu zachytávania a skladovania CO2).
Samozrejme, že sa to ľahšie hovorí ako vykoná, avšak existujú indície, že sa to dá uskutočniť. Vo všeobecnosti sme to uznali v tejto správe a zasadzujeme sa za napredovanie vývoja technológie zachytávania a skladovania uhlíka, pretože sa nám tak naskytuje príležitosť na profitovanie z uhlia, ktoré je pre nás v Európe veľmi spoľahlivým zdrojom energie. Z tohto dôvodu sme tiež zdôraznili, že si musíme dať pozor na to, aby zachytávanie CO2 neznížilo efektivitu výroby, a tak by bolo ťažké odhadnúť, kedy by sa dala uplatniť technológiu zachytávania a skladovania uhlíka. Predovšetkým si musíme splniť svoju úlohu a sformulovať príslušné právne predpisy.
Tretia a najviac kontroverzná časť tejto správy sa dotýka problému atómovej energie. Jadrové elektrárne vyrábajú viac ako 30 % elektriny v Európe a atómová energia má nepopierateľné výhody, nech sú naše politické názory akékoľvek. Je tu, je dostupná a je hlavným zdrojom istých zásob. Z hľadiska znižovania emisií CO2 ide o neuveriteľne zaujímavú možnosť a ja verím, že by bolo veľmi ľahkomyseľné odsunúť tento druh energie nabok a ani o nej neuvažovať.
Nie síce bez ťažkostí, ale boli sme úspešní v hľadaní takých formulácií, pod ktoré sa bola schopná podpísať prevažná väčšina a ktoré tvoria podstatnú a nevyhnutnú časť celej rozpravy, avšak rozhodnutie o ich prijatí alebo odmietnutí je záležitosťou členských štátov. Ide o dosť dôležitý bod, naším zámerom je, aby sme konkrétne prispeli k bezpečnosti zdrojov, čo je oblasť, za ktorú Európa nesie istú zodpovednosť. V takomto zmysle je múdre zriadiť skupinu na vysokej úrovni pre jadrovú bezpečnosť a hospodárenie s odpadom a Európske jadrové energetické fórum, pretože je určite správne, ako to postuluje aj Informatívny jadrový program Spoločenstva (PINC), aby sme posunuli túto diskusiu ďalej a keď sa zaoberáme investíciami do novej technológie, neobracajme sa chrbtom ku žiadnemu z možných riešení.
Skrátka, energetický mix neznamená preosievanie určitých zdrojov energie, ale musíme v ňom počítať so všetkými zdrojmi. Verím, že budeme zajtra schopní prijať rezolúciu v takej forme, v akej ju schválila majoritná väčšina výboru.
člen Komisie. - Vážený pán predsedajúci, najskôr by som rád poblahoželal pánovi Reulovi k jeho správe. Prichádza na rad ako posledná správa Európskeho parlamentu, ktorá nadväzuje na balík zaoberajúci sa energetikou a klimatickými zmenami z 10. januára. Ďalšie dve správy od pána Vidal-Quadrasa a pani Thomsenovej poskytli Komisii vzácne vstupné údaje pre budúce formulovanie návrhov.
Prvý sa týka našej prípravy balíka o vnútornom trhu, a druhý je pokračovaním práce na smernici o obnoviteľných zdrojoch energie. Som tiež veľmi vďačný za príhodný vstup pána Reula a za to, že tento Parlament sa snaží zabezpečiť v oblasti energetických inovácií čisté fosílne palivá a bezpečnú jadrovú energiu.
V mnohých záležitostiach sa už Komisia zosúladila s výzvami Parlamentu a ďalej pracuje na veľkom počte nedoriešených problémov, na ktoré poukazuje táto správa.
Európa musí dosiahnuť dôležitý cieľ v boji s klimatickými zmenami. Z toho dôvodu a tiež kvôli bezpečnosti zásob potrebujeme vysoko účinné energetické technológie s nízkou produkciou oxidu uhličitého. Fosílne palivá musíme využívať udržateľnejším spôsobom. A bez použitia jadrovej energie bude ťažké dosiahnuť naše ciele v oblasti klimatických zmien.
Dovoľte mi, aby som začal poukázaním na problém inovácií v energetike. Zámerom Komisie je predstaviť Európsky strategický plán energetických technológií koncom novembra. Európa uspela v zavedení regulačného rámca na podporu nízkouhlíkových technológií. Boli dohodnuté ciele pre úspory energie a pre obnoviteľné zdroje energie. Budujeme skutočný vnútorný trh. Niet pochýb, že sú to základy tretej priemyselnej revolúcie.
Pravdaže ani zďaleka to nie je dosť. Ak budeme závislí iba od nízkouhlíkových technológií z dovozu, zlyháme v plnení cieľov bezpečnosti zásob a konkurencieschopnosti.
Analýza, ktorou sa v súčasnosti zaoberá Komisia ukazuje, že Európa má nedostatky vo vyvíjaní nízko uhlíkových technológií. Podstatný problém spočíva v tom, že nevieme vysoko kvalitný základný výskum, ktorý sa robí v EÚ, preniesť do špičkových technológií. Nevenujeme sa dostatočne prepojeniu výskumu s pokrokmi v energetike prostredníctvom budovania pilotných a skúšobných elektrární, aby sme dosiahli plný komerčný rozsah .
Pre Európu je nasmerovanie špičkových inovácií na boj proti klimatickým zmenám a v prospech bezpečnosti energie nevyhnutné na efektívnejšie riadenie zdrojov investovaných do inovácií v oblasti energetiky.
Preto potrebujeme kvalitnejšie spoločné strategické plánovanie na úrovni EÚ, ako aj efektívnejšiu realizáciu opatrení a programov v oblasti energetických technológií.
Navyše, ako tvrdí pán Reul vo svojej správe, musíme mobilizovať dodatočné finančné a ľudské zdroje na výskum energetických technológií a ich preskúšanie.
Už sme zvýšili rozpočet pre energetiku v Siedmom rámcovom programe o 50 % a v Programe pre konkurencieschopnosť a inovácie o 100 %. Toto všetko by sa nedalo dosiahnuť bez silnej podpory Európskeho parlamentu.
Členské štáty idú tiež touto cestou, a ja som presvedčený, že súkromný sektor urobí to isté, pokiaľ budú rámcové podmienky nastavené správne. Toto sa vzťahuje v celom rozsahu najmä na projekty priemyselných skúšok a skorého zavedenia na trh, ako aj na podstatnú úlohu malých a stredne veľkých podnikov.
Teraz by som sa zameral na druhú časť správy, ktorú tvoria výzvy súvisiace s tradičnými zdrojmi energie. Musíme si uvedomiť, že tieto energetické zdroje budú v nasledujúcich rokoch zohrávať podstatnú úlohu v rámci energetického mixu.
Spoločne zdieľame názor, že je potrebné vymeniť tradičné palivá za udržateľné fosílne palivá. Komisia urobí koncom roka ďalšie kroky v oblasti využívania moderných technológií pri výrobe elektriny.
Ďalej sa Komisia bude konkrétne zaoberať otázkou právneho rámca pre zachytávanie oxidu uhličitého a jeho geologické ukladanie. Predložíme na prerokovanie legislatívny návrh, v ktorom sa pokúsime vymedziť regulačný rámec, ktorého cieľom bude zabezpečenie právnej istoty a upevnenie dôvery verejnosti voči bezpečnosti zavedenia technológie pre zachytávania a geologické skladovanie CO2 . Taktiež v súčasnosti pripravujem oznámenia na vymedzenie politického rámca pre podporu zachytávania a skladovania uhlíka.
Súhlasím s tým, že technológia zachytávania a skladovania uhlíka si bude vyžadovať značné výskumné snaženia predtým, ako sa stane komerčne životaschopná. Z tohto dôvodu bude technológia zachytávania a skladovania uhlíka zaradená medzi strategické technológie pre energetiku v Strategickom pláne energetických technológií. Aj preto ju v súvislosti s legislatívnym návrhom vyčleňujeme do osobitného oznámenia.
Paralelne s pokračujúcim výskumom a rozvojovými snahami, EÚ musí ísť v ústrety testovacím elektrárňam. Takéto projekty prinesú neoceniteľné skúsenosti. Umožnia nám optimalizovať existujúce technológie, a tiež identifikovať a reagovať na zostávajúce výzvy.
Cieľ je jasný; sprevádzkovať v EÚ niekoľko veľkokapacitných skúšobných elektrární do roku 2015 a do roku 2020 uviesť na trh spomínanú technológiu. Toto sa však neuskutoční, pokiaľ sa o to vážne nepričiní aj európsky súkromný sektor a silná podporná politika jednotlivých vlád. Komisia je pripravená prevziať vedenie, avšak pritom nevyhnutné získať plnú podporu členských štátov a Európskeho parlamentu.
Teraz prejdem na jadrovú energetiku. Som rád, že vaša správa týkajúca sa atómovej energie je celkom v súlade s našimi závermi prezentovanými v oznámení s názvom Informatívny jadrový program Spoločenstva, ktorý schválil Európsky hospodársky a sociálny výbor.
Európske poradné grémium pre riadenie v oblasti štatistiky - Európsky poradný výbor pre štatistiku (rozprava)
, ktorú pripravila Sharon Bowlesová v mene Výboru pre hospodárske a menové veci o Návrhu rozhodnutia Európskeho parlamentu a Rady, ktorým sa zriaďuje Európske poradné grémium pre riadenie v oblasti štatistiky - C6-0348/2006 - a
, ktorú pripravila Ieke van den Burgová v mene Výboru pre hospodárske a menové veci o Návrhu rozhodnutia Európskeho parlamentu a Rady, ktorým sa zriaďuje Európsky poradný výbor pre politiku Spoločenstva v oblasti štatistických informácií - C6-0379/2006 -.
člen Komisie. - (ES) Vážený pán predsedajúci, dámy a páni, v roku 2005 začala Komisia za podpory Rady a Parlamentu naliehať na reformu riadenia štatistky v rámci Európskej únie s cieľom posilniť nezávislosť, integritu a zodpovednosť národných štatistických inštitúcií všetkých členských štátov Únie a samozrejme Eurostatu, štatistického úradu Európskych spoločenstiev.
Prvým krokom v tomto procese bolo prijatie Kódexu postupov pre európsku štatistiku v máji 2005. Zavedenie tohto kódexu vyústilo do bližšej spolupráce medzi Eurostatom a národnými štatistickými inštitúciami a prinieslo vyššiu mieru spoľahlivosti štatistických údajov zhromažďovaných na rôzne účely; najmä by som sa však chcel venovať jednému cieľu, ktorý bol predmetom rokovania počas viacerých rokov, konkrétne ide o vysoký verejný dlh.
Keď bol navrhnutý Kódex postupov, Komisia tiež odporučila, aby sa samoregulačné zameranie vyvážilo zriadením systému podávania správ, ktorým by sa monitorovalo dodržiavanie kódexu. Tak vznikla myšlienka založiť nezávislý externý poradný orgán, ktorý má mať aktívnu úlohu v monitorovaní realizácie Kódexu postupov v Európskom štatistickom systéme ako celku.
Zároveň Komisia poukázala na vhodnosť preveriť fungovanie a zloženie Európskeho poradného výboru pre štatistické informácie v hospodárskej a sociálnej oblasti, s cieľom zefektívniť ho a dať mu možnosť zohrávať ešte strategickejšiu úlohu. Rada pre hospodárske a finančné záležitosti (ECOFIN) a všeobecnejšie predstavitelia národných štatistických inštitúcií uvítali obe odporúčania a Komisia ich zrealizovala v dvojitom návrhu v októbri minulého roka; dnes o týchto návrhoch perspektívne rokujeme a ja verím, že budete môcť potvrdiť, či so mnou súhlasíte v tom, že budú schválené v prvom čítaní.
Rád by som poblahoželal dvom spravodajkyniam, pani Bowlesovej a pani Van den Burgovej, za ich prácu a kvalitu ich správ.
Tento proces posilňovania riadenia európskej štatistiky je doplnený o nový návrh Komisie, ktorí bol prijatý 16. októbra, teda iba pred niekoľkými dňami, na prepracovanie nariadenia o vytváraní európskej štatistiky. Tento návrh tiež patrí do spolurozhodovacieho postupu Rady a Parlamentu, a preto budeme mať v nasledujúcich mesiacoch opäť možnosť sa ním tu zaoberať.
Tento súbor podnetov poskytne Únii moderný, spoľahlivý a efektívny európsky štatistický systém, ktorý umožní zvýšiť dôveru verejnosti voči oficiálnym štatistickým údajom. Ešte raz sa vrátim k rozpravám, ktoré sa v posledných rokoch často na pôde tohto Parlamentu venovali dôležitosti spoľahlivých údajov o rozpočte, alebo spoľahlivých údajov pre iné národné verejné účty, HDP a iné, alebo potrebe mať cenový index, na ktorý sa môže verejnosť plne spoľahnúť.
So zreteľom na správy, o ktorých budeme dnes rokovať, dovoľte mi, aby som jednoducho poukázal na skutočnosť, že by bolo lepšie, keby sa viac rešpektovala inštitucionálna rovnováha, ako to, podľa nášho názoru predkladá prvý návrh v súvislosti so schôdzkou členov Európskeho poradného grémia pre riadenie v oblasti štatistiky a v súvislosti s navrhovaním a vysielaním správ tohto grémia. V každom prípade, Komisia uznáva, že pozmeňujúce a doplňujúce návrhy vypracované k pôvodným návrhom sú nesporne dôležité, majú podporu Rady a Parlamentu a nemenia podstatu našich návrhov.
Z tohto hľadiska by som rád ešte pred ukončením môjho príhovoru zopakoval svoje poďakovanie spravodajkyniam a Výboru pre hospodárske a menové veci za ich vynikajúcu prácu a za pokračujúcu podpornú činnosť pre Komisiu v záujme modernizácie nášho štatistického systému, ktorý chceme urobiť spoľahlivejším a kompetentnejším.
spravodajkyňa. - Vážený pán predsedajúci, toto rozhodnutie sa zaoberá zriadením Európskeho poradného grémia pre riadenie v oblasti štatistiky. Štatistické výsledky používajú členské štáty, EÚ, využívajú sa medzinárodne a tiež slúžia mnohým iným spoluúčastníkom na mnohoraké účely. Používa ich napríklad aj Centrálna európska banka na svoje hospodárske analýzy; Komisia prostredníctvom Eurostatu vypracováva štatistiky, ktoré sumarizujú údaje získané členskými štátmi.
Pred niekoľkými rokmi vznikla otázka zaoberajúca sa dôveryhodnosťou štatistík, ktoré poskytujú niektoré členské štáty inštitúciám EÚ a bolo jasné, že budeme potrebovať určitý druh kontroly kvality. Ako povedal vo svojej odpovedi pán komisár, bol zostavený Kódex správania v štatistických postupoch. S cieľom zabezpečiť kontrolu dôslednosti a dodržiavania Kódexu postupov, každý národný štatistický úrad je vystavený kontrole prostredníctvom kolegov z iného členského štátu a Eurostatu. Pre ďalšiu kontrolu bolo navrhnuté vytvorenie nezávislého poradného orgánu na vysokej úrovni. Je to orgán, ktorý sa teraz nazýva Európske poradné grémium pre riadenie v oblasti štatistiky, ktorý je predmetom tohto návrhu.
Patrí sa povedať, že v prípade všetkých zainteresovaných strán existuje vysoká miera citlivosti na to, v akom rozsahu môže zasahovať toto grémium. Som vďačná súčasnému portugalskému vedeniu ako aj bývalému nemeckému vedeniu a Komisii za to, že boli voči mne úprimní vzhľadom na tieto citlivé záležitosti. Parlament bol pravdaže presvedčený, že grémium by malo byť viac než len pečiatka na správu Komisie. V každom prípade, dohodli sme sa na vyváženom a uskutočniteľnom návrhu, ktorý obsahuje najdôležitejšie pozmeňujúce a doplňujúce návrhy Parlamentu v tej či onej podobe. Som obzvlášť rada, že sme boli schopní dohodnúť sa s Radou na tom, že by mal byť posilnený dialóg nielen medzi grémiom, Výborom pre štatistický program a Európskym poradným výborom pre štatistiku, ale aj so zúčastnenými orgánmi jednotlivých členských štátov.
Grémium bude podávať správy Parlamentu a Rade a v nich bude zahrnuté aj hodnotenie implementácie Kódexu postupov v Európskom štatistickom systéme ako celku. Grémium bude tiež radiť Komisii v príslušných opatreniach pre uľahčenie zavedenia Kódexu postupov v súvislosti s Eurostatom a celým Európskym štatistickým systémom. Ďalej bude radiť v záležitostiach týkajúcich sa informovania užívateľov a poskytovateľov dát o Kódexe postupov a o jeho aktualizácii. Zahrnuté boli aj opatrenia na zaistenie nezávislosti grémia a zainteresovanie Parlamentu do jeho fungovania. Takže po konzultáciách s Komisiou, Rada vyberie a Európsky parlament schváli nomináciu predsedajúceho pre toto grémium. Tak Parlament ako aj Rada menuje troch členov grémia. Predsedajúci nemôže byť súčasne aj členom nejakého národného štatistického úradu alebo Komisie, a ani spravovať takú pozíciu za posledné dva roky. Zvažovali sme podobné kritériá aj pre ostatných členov, ale to by naozaj nebolo praktické. Pridali sme však požiadavku, aby grémium poskytlo určitú škálu doplňujúcich zručností a skúseností. Iba v prípade, že nedosiahneme správnu rovnováhu, samotné grémium by malo byť v takej pozícii, aby dokázalo posúdiť, či išlo o zmarenie aktivít alebo nie, z tohto dôvodu sa po troch rokoch urobí overovacia doložka. Toto poskytne grémiu a ostatným dostatočný čas, aby mohli určiť, či sú postupy funkčné a efektívne, alebo či nastali zmeny, ktoré sú potrebné a na toto musí prebehnúť seriózna kontrola.
Parlament, portugalské vedenie a Komisia viedli veľmi účinný dialóg o tomto dokumente a ja im za to ďakujem. Som rada, že môžem s podporou tieňových spravodajcov, ktorým tiež ďakujem, posunúť tento návrh cez jediné čítanie.
spravodajkyňa. - Vážený pán predsedajúci, dovoľte mi najskôr dve úvodné poznámky. Jedna je o tom, že je zrejmé, že otázka štatistiky nie je veľmi "sexy" predmet a vždy mu pripadne až posledné miesto v rámci programu rozpravy. Trochu ma však znepokojuje fakt, že existujú politici, poslanci Európskeho parlamentu a iní, ktorí sa radi sťažujú na nariadenia v oblasti štatistiky. Následne, ak sa naskytne príležitosť naozaj niečo zlepšiť, už sa až tak veľmi neangažujú za zlepšenie situácie.
Moja druhá poznámka, verím, že aspoň pán komisár ocení, že máme túto rozpravu. Pani Bowlesová a ja sme povedali, že pre nás nie je nevyhnutné, aby sa táto rozprava uskutočnila. Je však dôležité zdôrazniť skutočnosť, že vy ste už so štatistikou mali do činenia, a že tento problém si zaslúži určitú pozornosť. Takže verím, že nás nebudete odsudzovať za to, že vás tu držíme v túto hodinu.
Ďalej mi dovoľte zablahoželať vám za veľmi konkrétne opatrenia, ktoré ste podnikli v rámci týchto problémov so štatistikou, ktoré sa niekoľkokrát za posledné obdobie objavili. Viem, že ste to na pôde politiky museli urobiť kvôli manévrovaniu, ktoré vám povoľuje Rada, pretože sme si vedomí toho, že Európska komisia nemôže prinútiť členské štáty, aby založili nezávislé štatistické úrady a predpísať im, ako majú pracovať a ako zaobchádzať s číslami a dátami.
Ministri a poslanci, ktorí sa najhlasnejšie a najskalopevnejšie sťažujú na nedostatok dôveryhodnosti štatistických výsledkov iných, sú práve tí, ktorí nechcú, aby ste sa im miešali do ich záležitostí a zasahovali do ich autonómie a ich spôsobu narábania so štatistikami. Toto je problém, s ktorým sa musíme popasovať.
Ale za týchto podmienok si myslím, že bolo od Vás, pán komisár, rozumné uplatniť pragmatický, prístup zdola nahor, aby sme sa zamerali na kolegiálne kontroly a kódex postupov, a tak zreformovali štruktúru riadenia štatistického systému vytvorením nového poradného grémia, o ktorom hovorila pani Bowlesová, a tiež zmenou existujúceho Európskeho poradného výboru pre štatistické informácie v hospodárskej a sociálnej oblasti (CEIES), ktorý sa zaoberal hospodárskymi a sociálnymi štatistikami na efektívnejší a menší poradný výbor s väčším mandátom.
V správe pani Bowlesovej a v mojej správe sme sa pokúsili ešte viac vylepšiť, upevniť a posilniť prístup Komisie. Zároveň sme sa snažili zaistiť, aby mohli, v súlade s vašim návrhom, tieto dva nové orgány v rámci Európskej rodiny správne fungovať a boli menej závislé od Komisie a Eurostatu.
To nemuselo byť celkom v súlade so zámermi Komisie; v každom prípade by som však chcela vyjadriť svoje uznanie generálnemu riaditeľovi Eurostatu za to, že s veľkým pochopením prijal skutočnosť, že sme ho v navrhnutom systéme pozbavili hlasovacích práv.
Takisto by som chcela vyjadriť svoje uznanie portugalskému vedeniu a pani Cordeirovej za účinný spôsob, akým predsedala pracovnej skupine Rady a prerokovala s nami odsúhlasenie tejto otázky v prvom čítaní. Bolo to veľmi efektívne konanie, ktoré šetrí čas aj administratívnu byrokraciu. Takže, pán Hans-Peter Martin, ktorý sa tiež uchádzal o priestor, tu môže vidieť príklad toho, ako sa dokážeme účinným spôsobom vyrovnať s takýmto druhom spolurozhodovacieho postupu.
Dovoľte mi veľmi stručne spomenúť niekoľko súčastí štatistického grémia, ktorý poskytnem písomne. Ak si prečítate dokument, zistíte, kde sme urobili zmeny, takže to tu nebudem opakovať, ale zostanem pri svojom sľube, že tieto dva orgány naozaj prinesú určité uvedomenie si a zlepšenie v spôsobe fungovania štatistických systémov a pomôžu nám skutočne získavať spoľahlivé čísla a postaviť naše hospodárske aktivity na dôveryhodných údajoch.
v mene skupiny PPE-DE. - (FR) Vážený pán predsedajúci, pán komisár, dámy a páni, skvalitnenie Európskeho štatistického systému je súčasťou rozsiahlejšej úlohy správneho nasmerovania hospodárstva v rámci Únie, obzvlášť so zreteľom na zmenu Paktu stability a rastu. Želám si rovnako ako Komisia a členské štáty, aby sa zvýšila kvalita štatistických informácií. Vidím to tak, že zistenie toho, čo zapríčiňuje rozsiahly deficit závisí od spoľahlivosti údajov. Nespoľahlivé údaje ohrozujú celý Pakt stability a rastu.
Naopak pre flexibilitu v implementácii tohto paktu, ktorý bol predstavený v rámci reformy prijatej v marci 2005 Európskou radou, potrebné údaje musia byť nespochybniteľné a preukázateľné. Flexibilita je v súčasných podmienkach rozširovania nulovej zóny takisto dôležitá. Musíme sa poučiť z minulých skúseností! Európska únia už bola požiadaná o prekontrolovanie štatistík týkajúcich sa rozpočtového deficitu členských štátov a výšky dlhu; teraz sa chce niekoľko členských štátov pridať do nulovej zóny, a tak sa zvýši množstvo štatistických informácií, ktoré bude potrebné spracovať, rovnako ako aj počet strán zainteresovaných do diskusií.
Navrhované zlepšenia pre Európsky štatistický systém majú za cieľ uchopiť oprávnené námietky, ktoré boli vznesené v súvislosti s validitou údajov, ktoré členské štáty poskytujú a so systémom ich kontroly. Musíme si dať pozor na to, aby sa nespochybnil celý štatistický systém a kompetencie Eurostatu v oblasti overovania údajov o rozpočtoch, ktoré predkladajú členské štáty.
v mene skupiny PSE. - (DE) Vážený pán predsedajúci, rád by som sa vrátil k rozhodnutiu, ktoré sme urobili včera poobede. Rád by som však do záznamu uviedol, že ani socialistická skupina v Európskom parlamente, ani skupina Európskej ľudovej strany (kresťanských demokratov) a rovnako ani žiadne iné skupiny neboli informované o tom, že by sme na tomto zasadaní mali prijať uznesenie o Rusku napriek opakovanému odmietnutiu tohto bodu konferenciou predsedov.
Samozrejme musíme toto rozhodnutie vziať na vedomie. Rád by som však poznamenal - a budeme o tejto záležitosti informovať aj skupiny, ktoré o to žiadali, najmä skupinu zelených/Európsku slobodnú alianciu a skupinu Aliancie liberálov a demokratov za Európu - že nežiadame o to, aby bolo toto uznesenie prijaté teraz, ale až na ďalšom zasadnutí Parlamentu. Ide mi len o to, aby sa táto poznámka dostala do záznamu.
Samozrejme musíme formálne dodržiavať pravidlá. Aby som bol korektný k zeleným a liberálom, musím však povedať, že nežiadame, aby bolo toto uznesenie prijaté tento týždeň, ale až na ďalšej plenárnej schôdzi. Socialisti budú určite hlasovať v tomto zmysle a myslím, že podobne zmýšľa aj skupina EPP.
v mene skupiny PPE-DE. - (FR) Vážený pán predsedajúci, plne podporujem pána Swobodu, pretože o tomto uznesení sme skutočne neboli informovaní a tento týždeň nie sme pripravení na rokovanie o tejto veci. Naša skupina, rovnako ako skupina PSE, o tomto bode nevedela a preto žiadame o odloženie hlasovania na ďalšiu schôdzu.
Ďakujeme, vašu žiadosť berieme na vedomie. Podľa potreby o nej budeme informovať ostatné skupiny a uvidíme, akým spôsobom je túto záležitosť možné vyriešiť.
Ďalším bodom rokovania je správa pani Sahry Wagenknechtovej, v mene Výboru pre hospodárske a menové veci, o prínose daňovej a colnej politiky k lisabonskej stratégii.
Vážený pán predsedajúci, vážené dámy a páni, otázku či súčasná daňová politika členských štátov skutočne napomáha rast, zamestnanosť a inovácie je, bohužiaľ, možné zodpovedať jedným slovom: nepodporuje! Daňová politika jednoducho rast nepodporuje, pretože úroveň daní pre vysoko ziskové konglomeráty bola ponechaná voľnému pádu. Celá Európa sa predbieha v dampingu, pričom peniaze čoraz silnejšie vymáha od ľudí s priemerným platom, nezamestnaných a dôchodcov v rámci ich možností ako spotrebiteľov.
Rast sa nepodporuje, pretože daň z príjmu je niekoľkokrát vyššia ako daň z majetku, vďaka čomu sa priepasť medzi nimi ešte viac prehlbuje. Nepodporuje sa ani zamestnanosť, pretože malé investujúce podniky sú neúmerne viac zaťažené daňami než podniky, ktoré špekulujú s akciami, obligáciami a finančnými derivátmi. Určite sa nepodporujú ani inovácie, pretože nadnárodné spoločnosti s výnosnými finančnými uzávierkami sú vo svojich rozpočtoch schopné pohltiť väčšiu časť výskumných a rozvojových fondov, kým tí, ktorým je táto pomoc skutočne určená, sa k nej nemajú šancu dostať.
V skratke: sociálne vyvážené riešenia a rozvojové stratégie sa v EÚ určite nepodporujú, ba naopak, sú utlmované, kým tí, ktorí sa váľajú v peniazoch, dostávajú stále viac daňových úľav a sú ďalej vykrmovaní, kým tí, čo majú už aj tak málo, musia siahať ešte hlbšie do svojich vreciek. Takáto daňová politika má pre hospodársku politiku fatálne následky, je kontraproduktívna pre politiku rastu a má katastrofálny vplyv na sociálnu politiku.
Viem, že štruktúra národných daňových systémov je formálne samozrejme suverenitou členských štátov, ale skutočnosť je trochu iná. Neexistujúca koordinácia daní v rámci EÚ, a to dokonca aj v odvetví priameho zdaňovania, v skutočnosti znamená, že národné daňové systémy vychádzajú čoraz menej z politiky, ale sú tvorené a formované ľadovo chladným systémom daňovej súťaže. Tento systém môže byť založený na jednoduchom spoločnom menovateli: čím mobilnejší faktor, tým vyšší je jeho potenciál na vydieranie národných daňových úradov a tým vyššie sú daňové úľavy, ktoré sa dajú získať.
Aby v tomto procese úplne nevyschli a nevyčerpali sa vládne príjmy z daní, musia byť odvetvia, pre ktoré je nemožné alebo veľmi ťažké vyhnúť sa daniam, zdaňované ešte väčšmi, čo slúži takmer ako forma kompenzácie. Dane sa preto presúvajú od zdaňovania príjmov právnických osôb k zdaňovaniu súkromných príjmov; od príjmu z investícií k príjmu z práce, ktorá je tak ešte menej mobilná; od príjmu z vysoko platenej práce k príjmu z práce menej zarábajúcich zamestnancov, ktorí sú o to menej mobilní; a vo všeobecnosti od dane z príjmu a majetku k zdaňovaniu spotreby. Skutočnosť, že takýto proces prebieha, a prebieha už roky či desaťročia, je možné veľmi ľahko dokázať údajmi o výnosoch z daní a o daňových sadzbách v EÚ. Nielen zákonné daňové sadzby, ale aj skutočné sadzby daní z príjmu právnických osôb v EÚ klesli za uplynulých desať rokov o 10 percentuálnych bodov. Všetky štúdie na túto tému potvrdzujú uvedený trend.
Najvyššie daňové sadzby sa znížili takmer vo všetkých členských štátoch EÚ. V čoraz väčšom počte členských štátov sa v dôsledku prechodu na duálny systém zdaňovania príjmov výrazne uprednostňuje príjem zo súkromných investícií pred príjmom z práce. Spotrebné dane sa čoraz viac zvyšujú. Na jednej strane sú príčinou ekologické dane, ktoré veľmi často nemajú žiadny vplyv na riešenie otázok životného prostredia, aj keď voči nim neexistuje žiadna alternatíva, a ktoré úplne úprimne okrádajú rozpočty. Na druhej strane je trvalý rast sadzieb dane z pridanej hodnoty, ktoré v čoraz väčšom počte krajín dosahujú najvyššiu možnú dohodnutú hodnotu.
Tento trend nie je žiadnou náhodou. Je priamym výsledkom nekontrolovanej daňovej súťaže na zjednotenom vnútornom trhu. Pomaly by sme si mali začať myslieť, že rastúci trend daní z príjmu právnických osôb v rámci EÚ výrazne predbieha trendy v rámci celej OECD. To znamená, že sadzby dane jednoznačne klesli viac ako v rámci celej OECD.
Táto skutočnosť jasne ukazuje, že mnohé globalizačné tlaky, na ktoré sa tak často a radi sťažujeme, v tomto prípade nehrajú úlohu. Ide skôr o vnútorné tlaky v rámci EÚ, ktoré by sa dali veľmi diskrétnym spôsobom prekonať, ak by sme chceli. Pôvodná verzia mojej správy obsahovala veľmi správnu výzvu nielen na spoločný konsolidovaný základ dane z príjmu právnických osôb, ktorý samozrejme podporujem, ale tiež na celoeurópske minimálne sadzby daní z príjmu právnických osôb, ktoré by nemohla prekračovať žiadna krajina. Iba zavedenie takejto minimálnej sadzby dane by niekedy v budúcnosti mohlo vytvoriť skutočný priestor na zastavenie narastajúceho trendu dane z príjmov právnických osôb.
Moja správa obsahovala aj výzvu na vyššie celoeurópske dane z aktív a finančných transakcií, výzvu na zníženie zdaňovania príjmu z práce najmä pre nižšie a stredné vrstvy a taktiež výzvu na zvrátenie fatálneho trendu posunu od priamych k nepriamym daniam a naštartovanie opačného trendu.
Bohužiaľ, po hlasovaní vo Výbore pre hospodárske a menové veci ostal v správe iba zlomok z týchto výziev. Namiesto toho sa z mojej správy stal chválospev na daňovú súťaž, ktorý úplne prehliada fatálne následky tejto údajne zdravej daňovej súťaže na príjmovú stránku rozpočtov EÚ, a tak aj na životy miliónov Európanov. Tieto zmeny, bohužiaľ, veľmi jasne ukazujú, koho záujmy sú v skutočnosti blízke väčšine členov Výboru pre hospodárske a menové veci a najmä tým zo skupiny Aliancie liberálov a demokratov za Európu a skupiny Európskej ľudovej strany (kresťanských demokratov) a Európskych demokratov, pretože je veľmi zjavné, kto má prospech zo súčasných daňových režimov v EÚ.
Svoje najdôležitejšie požiadavky sme teraz opätovne predložili ako pozmeňujúce a doplňujúce návrhy v rámci plenárneho zasadnutia. Ak ani tu nezískajú väčšinu, naša skupina bude hlasovať proti tejto správe. Iná daňová politika EÚ, ktorá minimalizuje sociálne rozdiely namiesto toho, aby ich ďalej posilňovala tak, ako je tomu v súčasnosti, je možná a je veľmi naliehavo potrebná. Toto by ale znamenalo, že hlavnou zásadou politiky Európskej komisie a taktiež jednotlivých členských štátov by bolo rešpektovanie záujmov väčšiny Európanov namiesto toho, aby slúžili ako vykonávatelia záujmov elity spoločnosti, ako robili doteraz. Vďaka tomu bude len ďalej silnieť parlamentný aj mimoparlamentný tlak.
Budeme sa snažiť bojovať práve proti takýmto tlakom, aby nevýslovná rétorika sociálne neúnosných vzťahov, ktorá je príznačná pre väčšinu správ a teraz aj pre túto správu o daniach, nakoniec nemala šancu získať v tomto Parlamente väčšinu.
člen Komisie. - Vážený pán predsedajúci, som naozaj rád, že mám možnosť zúčastniť sa rozpravy o prínose daňových a colných politík pre lisabonskú stratégiu.
Hlavnou prioritou Európskej únie je zlepšiť svoju konkurencieschopnosť pri zachovaní nastaveného sociálneho modelu. Daňová politika hrá pri dosahovaní cieľov rastu a zamestnanosti dôležitú úlohu. Vítam hlavný odkaz vašej správy, ktorým je podpora iniciatív Komisie v oblasti daní. Správa vyjadruje osobitnú podporu intenzívnemu úsiliu v oblastiach spoločného konsolidovaného základu dane z príjmu právnických osôb (CCCTB), pilotnej schémy zdaňovania v domovskom štáte, stratégie na zabezpečenie lepšej koordinácie daňových systémov členských štátov najmä v rámci zdaňovania pri odchode a cezhraničného vyrovnávania strát. Správa vyjadruje podporu aktivitám spoločného fóra v oblasti prevodných cien v Európskej únii, ako aj stratégii na boj s daňovými podvodmi, balíčku opatrení v oblasti DPH, zníženým sadzbám dane z pridanej hodnoty na služby náročné na pracovnú silu a environmentálnemu zdaňovaniu.
Všetky tieto aktivity sú nesmierne dôležité. Uvedené iniciatívy sú základom politiky Komisie v oblasti daní a mnohé z nich boli prerokúvané v niekoľkých výboroch Európskeho parlamentu. Je jasné, že európske spoločnosti si zaslúžia systém zdaňovania príjmov právnických osôb prispôsobený úrovni ich skutočnej a potenciálnej hospodárskej integrácie v rozsahu ich cezhraničných aktivít v Európe. Ide o jeden z kľúčových nástrojov ich budúcej konkurencieschopnosti. Je to taktiež nevyhnutné, aby sa našlo riešenie prekážok priameho zdaňovania prostredníctvom koordinácie a nielen prostredníctvom nákladných súdnych sporov.
Je len jedna oblasť, v ktorej vás nemôžem podporiť. Ide o odsek 17 správy pani Wagenknechtovej, ktorý vo svojom súčasnom znení požaduje odmietnutie minimálnych sadzieb spotrebných daní a nahradenie súčasných právnych predpisov Spoločenstva v tejto oblasti všeobecným kódexom správania. O týchto záležitostiach sme v tomto Parlamente diskutovali, keď sme rokovali o zdaňovaní alkoholu, a pri všetkej úcte, musím povedať, že Komisia svoj názor nezmenila.
Právne predpisy Spoločenstva v oblasti spotrebných daní majú vo všeobecnosti dôležitú úlohu pri znižovaní deformácie vnútorného trhu, ochrane verejného zdravia a ovplyvňovaní vzorcov spotreby smerom k environmentálne udržateľnému správaniu. Komisia je pevne presvedčená, že minimálne sadzby sú potrebné pre správne fungovanie vnútorného trhu, pretože poskytujú členským štátom bezpečnostnú sieť, ktorá zabezpečuje, aby všetky členské štáty aplikovali spotrebné dane na zmysluplnej úrovni. Dúfam, že väčšina poslancov schváli predložený pozmeňujúci a doplňujúci návrh týkajúci sa odseku 17.
Chcel by som svoje vystúpenie uzavrieť tromi myšlienkami. Po prvé, všetci viete, že môj útvar tvrdo pracuje na legislatívnom návrhu konsolidovaného základu dane z príjmu právnických osôb (CCCTB), ktorý by som chcel predstaviť po letných prázdninách v roku 2008. Po druhé, v oblasti DPH Komisia plne podporuje snahu portugalského predsedníctva dosiahnuť dohodu o balíčku opatrení v oblasti DPH a do konca roka výrazne posilniť širšiu diskusiu o sadzbách DPH. Budeme tiež pracovať na prijatí návrhu na predĺženie niektorých výnimiek v nových členských štátoch týkajúcich sa znížených sadzieb DPH. Okrem toho budeme tiež pokračovať v intenzívnom potláčaní podvodov v oblasti DPH a čoskoro predložíme návrh na správu DPH v rámci finančných služieb, ktoré tomuto odvetviu zaručia viac právnej istoty a prinesú modernizované pravidlá. Po tretie, naďalej sme presvedčení o správnosti systému minimálnych sadzieb spotrebných daní, ktorý prispieva k zníženiu deformácií vnútorného trhu, zabezpečeniu spravodlivej súťaže a k ochrane verejného zdravia a životného prostredia.
v mene skupiny PPE-DE. - Vážený pán predsedajúci, v tomto Parlamente niekedy nie sú zrejmé politické rozdiely medzi skupinami. V tejto otázke je však rozdiel veľmi zreteľný, pretože v žiadnom prípade nemôžem súhlasiť s niektorými bodmi, ktoré práve uviedla pani spravodajkyňa. Rešpektujem prácu, ktorú odviedla na tejto správe, ale máme úplne odlišné názory na to, ako by mala Komisia v týchto otázkach postupovať.
Po prvé, táto správa je o lisabonskej stratégii a jej cieľom je obnoviť globálnu konkurencieschopnosť Európy. Toto je skutočné jediný spôsob, ako zaručiť blahobyt Európy a blahobyt našich občanov. Bez daní je to nemožné. Zdaňovanie hrá kľúčovú úlohu v zabezpečení konkurencieschopnosti Európy.
Musíme mať na pamäti, že celková úroveň zdaňovania je stále nad priemerom krajín OECD. Aby sme dosiahli nižšiu úroveň daní v Európe, musíme vytvoriť prostredie priaznivé k investíciám. V Európe potrebujeme viac investícií, väčší rast a viac úspešných firiem.
Zdravá daňová súťaž má v tomto ohľade pozitívny účinok. Ide o hospodársky, trhovo založený kontrolný mechanizmus zameraný voči agresívnym politickým rozhodnutiam. Ak bude v Európe existovať plodná daňová súťaž, vlády nebudú môcť klásť prekážky jednotnému trhu. A to práve chceme: skutočne jednotný trh bez daňových prekážok. Na druhej strane neexistuje žiadny dôkaz o tom, že by plodná daňová súťaž narúšala daňové základy. Celkový príjem z daní je vďaka zvýšenej hospodárskej aktivite pozoruhodne stabilný.
Napriek tomu existencia 27 rôznych daňových režimov vytvára problémy a to najmä pre malé a stredné podniky v Európe, ktoré sú také dôležité pre náš rast. Podľa prieskumu daní, ktorý urobila EK v roku 2004, dosahujú administratívne náklady malých a stredných podnikov vynaložené na dodržiavanie právnych predpisov asi 2,6 % ich predaja a asi 31 % zaplatených daní. Takže až jedna tretina celkových zaplatených daní sa vynakladá na dodržiavanie právnych predpisov. Neprimerane vysoká výška nákladov na dodržiavanie daňových predpisov pre malé podniky je veľkou prekážkou a preto by sme mali urobiť všetko preto, aby bol zavedený systém cezhraničného vyrovnávania strát, aby sa zjednodušili colné predpisy, zriadili sa systémy jedného správneho miesta pre DPH, zaviedla sa pilotná schéma zdaňovania v domovskom štáte a podobne. Podporujeme všetko, čo Komisia v tejto oblasti urobila.
Na záver chcem povedať, že priemysel potrebuje dobre riadený a jednoduchý systém správy daní. Potrebujeme vyriešiť problémy prevodných cien, kompenzácie strát na celoeurópskej úrovni a zamedzenia dvojitého zdaňovania. Taktiež je potrebné znížiť naše náklady na dodržiavanie právnych predpisov. Vítame spoločný konsolidovaný základ dane z príjmu právnických osôb (CCCTB) a skutočnosť, že Komisia trvá na svojom a prichádza s návrhom na zavedenie CCCTB, pretože vyrovnávanie strát je len dočasným mechanizmom. V konečnom dôsledku potrebujeme spoločný konsolidovaný základ dane z príjmu právnických osôb.
v mene skupiny PSE. - (EL) Vážený pán predsedajúci, vážený pán komisár, pani Wagenknechtová zo svojej iniciatívy pripravila správu, ktorá je dôkazom politickej odvahy pomenovať prerozdeľovacie a sociálne rozmery daňovej politiky. Tento dokument je jedným z najdôležitejších dôkazov poukazujúcich na to, že diskusia o daňovej politike sa môže rozšíriť na úroveň celej Európy.
Záväzok naplniť lisabonské ciele, pravidlá Paktu stability a rastu, povinnosť spravovať a prerozdeľovať príjmy z daní tak, aby sme dosahovali ciele kohézie a zamestnanosti a zavŕšenie vnútorného trhu - všetko toto sú dôkazy politického cieľa. Daňové politiky členských štátov by už nemali byť založené len a výhradne na národných kritériách. Aby sme zlepšili daňovú koordináciu v Európe, potrebujeme dialóg o daňovej politike.
V rámci takéhoto dialógu, ktorý umožnil rozsiahlu spoluprácu medzi tieňovými spravodajcami zo všetkých politických skupín, sme sa zamerali na nasledujúce zásadné otázky. V prvom rade, čo sa týka otázky daňovej súťaže, neveríme, že cieľom by malo byť obmedziť zásadu daňovej súťaže, pretože to by sa rovnalo kritike politiky niektorých členských štátov. Chýbajúce spoločné pravidlá v oblasti daňovej politiky spôsobujú, že sa daňová súťaž so svojimi možnosťami ponuky a protiponuky nízkych daňových sadzieb stáva problematickou. Ako je tomu v prípade iných odvetví vnútorného trhu, daňová súťaž však môže zabezpečiť konkurencieschopnosť, zlepšiť produktivitu národných hospodárstiev a Európy ako celku a to za predpokladu, že pravidlá obmedzujúce rast škodlivej konkurencie ostanú v platnosti.
Druhým bodom, na ktorý sme sa zamerali, je vzťah medzi priamym a nepriamym zdaňovaním. V členských štátoch zaznamenávame trend zvyšovania nepriameho zdaňovania, ktorý vo väčšine prípadov slúži na pokrytie fiškálnych deficitov. Ide však o záťaž pre spotrebiteľov, pričom trh ostáva nemonitorovaný.
Výsledky neformálneho samitu hláv štátov a predsedov vlád (Lisabon, 18.-19. október 2007) (rozprava)
Ďalším bodom programu je vyhlásenie Rady a Komisie o výsledkoch neformálneho samitu hláv štátov a predsedov vlád v Lisabone. Dovoľte, aby som medzi nami srdečne privítal predsedu Rady EÚ a predsedu vlády Portugalska, Josého Sócratesa. Srdečne vás vítam dnes ráno v Európskom parlamente.
Rovnako srdečne vítam aj predsedu Európskej komisie Josého Manuela Durăa Barrosa a ďakujem mu za jeho prácu na európskom samite.
Vážené dámy a páni, pred tým, než začneme rozpravu by som rád - a určite nechcem predbiehať - úprimne poďakoval portugalskému predsedníctvu za obrovské úsilie a za úspech dosiahnutý vo štvrtok okolo jednej popoludní, keď bola schválená Zmluva o Európskej únii a Zmluva o fungovaní Európskej únie.
Je to skvelý výsledok pre Európsku úniu a skvelý výsledok pre náš všetkých. V mene Európskeho parlamentu by som rád povedal, že bez Európskeho parlamentu by sme neboli tam, kde sme dnes. Je to tiež skvelý výsledok pre nás všetkých, pretože Zmluva bola a je hlavnou prioritou Európskeho parlamentu, ktorá nám umožní napredovať a dosiahnuť touto Zmluvou víťazstvo
Ešte raz gratulujem portugalskému predsedníctvu a taktiež Komisii - vidím medzi nami komisárku Wallströmovú, ktorá sa o tento úspech taktiež pričinila spolu s predsedom Komisie - a odovzdávam slovo predsedovi Rady EÚ, Josému Sócratesovi. Srdečne vás vítam v Európskom parlamente.
Vážený pán predseda, vážený pán predseda komisie, dámy a páni, dovoľte mi, aby som svoje prvé slová venoval spomienke na svojho priateľa. Spomienke na pána poslanca Fausta Correiu, ktorý zomrel pred niekoľkými dňami. Zomrel mladý. Jeho smrť je veľkou stratou nielen pre Európsky parlament, ale aj pre Socialistickú stranu Portugalska.
Fausto Correia bol muž vynikajúcich politických a ľudských kvalít. Všetci ste mali možnosť spoznať ho. Bol inteligentným politikom, otvoreným a vždy odovzdaným vznešeným európskym ideálom. Rád by som však osobitne zdôraznil jeho ľudské kvality - jeho štedrosť, priateľskosť a tolerantnosť. V skutočnosti sú to naše ľudské kvality, ktoré dávajú zmysel nášmu politickému životu.
Jeho úmrtie je pre mňa osobnou stratou, stratou starého priateľa, s ktorým som sa delil o mnohé životné chvíle a ktorý mi bude veľmi chýbať.
Dámy a páni, keď som pred tromi mesiacmi predstavoval plénu program portugalského predsedníctva, jasne som povedal, čo bude hlavnou výzvou a najväčšou prioritou portugalského predsedníctva. Je ňou návrh a dosiahnutie zhody o novej Zmluve, ktorá by ukončila šesťmesačnú stagnáciu inštitucionálnej rozpravy, v ktorej sa Európska únia ocitla.
Dnes preto s veľkým uspokojením stojím pred týmto Parlamentom, aby som predstavil dohodu, ktorú 18. októbra dosiahla medzivládna konferencia. Táto dohoda bola základom novej Lisabonskej zmluvy. Zmluva bude podpísaná 13. decembra v meste, ktorého meno bude niesť.
Portugalské predsedníctvo začalo s úlohou pretvoriť mandát, ktorý sme zdedili od nemeckého predsedníctva a ktorý bol, ako som uviedol už v minulosti, príkladne jasný a presný. Musel však byť pretvorený na novú Zmluvu. Toto bolo naším cieľom.
Dohoda, ktorú sme dosiahli, potvrdzuje, že spôsob a časový harmonogram, ktorý sme si stanovili na začiatku nášho predsedníctva, boli správne. Bolo potrebné - ako som uviedol na začiatku predsedníctva - aby sme čo najlepšie využili júnovú Radu a snažili sa dokončiť Zmluvu nie v decembri, ako to mnohí predpovedali, ale v októbri na neformálnom zasadnutí Rady a mali sme pravdu.
Pravdou je, že posledná medzivládna konferencia bola najrýchlejšou konferenciou zaoberajúcou sa revíziou zmluvy v histórii Európskej únie. Začali sme 23. júla a skončili 18. októbra.
Keď sa dopíše história tejto Zmluvy, bude nám jasnejšia dôležitosť politického rozhodnutia, na základe ktorého sme si úlohu, ktorú sme mohli splniť skôr, nenechali až na koniec roka. Európa potrebovala rýchlu dohodu a skutočne ju aj dosiahla. Európa potrebovala znak dôvery a dostala ho. Európa sa potrebovala postaviť čelom k budúcnosti a to aj urobila.
Pracovali sme rýchlo spolu so všetkými členskými štátmi, ktoré bez výnimky preukázali konštruktívneho ducha a vôľu prekonať zostávajúce prekážky. To nám umožnilo predstaviť plný text Zmluvy už 3. októbra a priblížilo nás oveľa viac k nášmu cieľu.
Otázok, ktoré ostali na riešenie na samite v Lisabone, bolo len niekoľko, aj keď boli samozrejme politicky citlivé. V tejto súvislosti bolo našou stratégiou dosiahnuť dohodu na prvom dni samitu. Zdalo sa nám to nielen možné, ale aj vysoko žiaduce, keďže by to vyslalo Európe silný signál. Signál, že EÚ je schopná urobiť rýchle rozhodnutia, a to aj rozhodnutia, ktoré všetci považujú za zložité. Navyše, bolo veľmi dôležité, aby sme tieto inštitucionálne otázky vyriešili počas prvého dňa neformálnej Rady a na druhý deň, hneď po tomto rozhodnutí diskutovali o globalizácii a o tom, ako by mala Európa riešiť globálne otázky.
V Lisabone preto bolo možné dosiahnuť dohodu o otázkach, ktoré nám umožnili finalizovať dohodu o Zmluve. Ide najmä o nasledujúce otázky:
V otázke kompromisu z Ioanniny bolo dosiahnuté riešenie na dvoch úrovniach:
vyhlásenie o systéme rozhodovania v Rade prostredníctvom kvalifikovanej väčšiny, ktoré objasňuje súčasný ioanninský ochranný mechanizmus;
a protokol, ktorý určuje, akým spôsobom sa tento mechanizmus konsenzu v Európskej rade môže zmeniť alebo zrušiť. Ako som mal možnosť uviesť už pred tým, kompromis z Ioanniny podľa dohody na poslednej Rade vyžadoval, aby táto klauzula bola stanovená zákonom, ale aby nebola obsiahnutá v Zmluve. Riešenie, ktoré sme prijali, teda vyhlásenie a protokol zaručujúci, že rozhodnutie o Ioanninskej otázke môže byť zmenené len prostredníctvom konsenzu, sa nám zdalo byť najbližšie duchu poslednej dohody.
Týmto sme poskytli záruky vzhľadom na kompromis z Ioanniny bez porušenia integrity procesu rozhodovania kvalifikovanou väčšinou.
Taktiež existovala potreba vyriešiť politickú otázku vzhľadom na počet generálnych advokátov na Súdnom dvore. Bolo dohodnuté vyhlásenie v tom zmysle, že Rada schváli akúkoľvek žiadosť Súdneho dvora o zvýšenie počtu generálnych advokátov o troch (teda jedenásť miesto osem). V tomto prípade bude mať Poľsko stáleho generálneho advokáta a nebude sa ďalej podieľať na rotačnom systéme, kým existujúci rotačný systém bude spočívať v rotácii piatich generálnych advokátov namiesto súčasných troch.
Čo sa týka vymenovania vysokého predstaviteľa Únie pre zahraničné veci a bezpečnostnú politiku, dohodli sme sa na vyhlásení v tom zmysle, že Európsky parlament by sa mal podieľať na procese menovania aj v prvej fáze, od januára 2009, prostredníctvom primeraných kontaktov.
Konferencia taktiež schválila vyhlásenie o delimitácii kompetencií medzi Úniou a členskými štátmi tak, ako to určujú Zmluvy.
Na záver spomeniem otázku zloženia Európskeho parlamentu. Ako viete, článok 9a Zmluvy o Európskej únii bol zmenený a doplnený tak, že počet poslancov neprekročí sedemstopäťdesiat plus predseda, takže 751, pričom sa bude zachovávať degresívna proporcionalita.
podľa prvého získa Taliansko jeden ďalší mandát v Európskom parlamente;
a druhé vyhlásenie zaručuje, že Európska rada bude vyjadrovať svoj politický súhlas so zložením Európskeho parlamentu na základe návrhu od samotného Parlamentu.
Rada preto akceptovala kritériá navrhnuté Parlamentom a navrhla to, čo sa považuje za prijateľnú úpravu s tým, že súčasný rámec sa zmení v období 2009 - 2014.
Dámy a páni, so súhlasom politických skupín a v súlade s rokovacím poriadkom navrhujem zaradiť nasledujúce pozmeňujúce a doplňujúce návrhy do programu tejto parlamentnej schôdze.
Po prvé, navrhujem, aby sa hlasovanie o návrhoch uznesení predložených na ukončenie rozpravy o samite EÚ - Rusko presunuli na ďalšiu parlamentnú schôdzu v Bruseli.
v mene skupiny ALDE. - Vážený pán predsedajúci, mám procedurálnu námietku podľa článku 166 a s odvolaním na články 45, 77, 89, 113 a 155. Včera sme prijali rozhodnutie, že prijmeme uznesenie o samite EÚ - Rusko tento týždeň a moja skupina je presvedčená, že by sme sa tohto rozhodnutia mali držať. Viem, že ide o pokus znova o tomto rozhodnutí hlasovať, dúfam však, že Parlament bude rozumný a s takýmto obmedzeným prístupom k politike sa rozlúči.
v mene skupiny PSE. - (DE) Vážený pán predsedajúci, toto sa týka aj mojich kolegov poslancov. O tejto žiadosti sme neboli informovaní. Včera sme mali komunikačný problém. Ani skupina Európskej ľudovej strany (kresťanských demokratov) a európskych demokratov ani moja skupina neboli o tejto požiadavke informovaní. Z uvedeného dôvodu sme mali pocit, že sme značne prehliadaní a zdržali sme sa hlasovania. Obaja, môj kolega pán Daul a ja, sme dnes ráno predložili návrh, že si starostlivo pripravíme vyjadrenie k uzneseniu. Vieme o úsilí o prijatie uznesenia a prijímame ho pod podmienkou, že sa naň dôkladne pripravíme. Po samite budeme mať aj všetky dostupné informácie, preto ten odklad návrhu až po samite.
v mene skupiny Verts/ALE. - (DE) Vážený pán predsedajúci, neviem aká intenzívna je komunikácia medzi veľkými skupinami. Vždy sme tvrdili, že uznesenie chceme, generálni tajomníci o tom boli informovaní. Uviedli sme, že ak sa vyslovíte proti, vykonáme tak počas hlasovania v pondelok ráno, na čo máme právo. Dohodli sme sa takto, a ak sa k vám táto informácia nedostala, nie je to náš problém, ale váš.
Čo sa týka obsahu, v Rusku sa nedávno prijal napríklad nový zákon proti extrémistom, ktorý očividne obmedzuje slobodu tlače a slobodu prejavu. Z uvedeného dôvodu chceme prijať uznesenie ešte pred samitom a jeho prostredníctvom umožniť EÚ vyjadriť svoje stanovisko k situácii v Rusku. Budeme schopní vypracovať uznesenie aj na základe výsledkov samitu, avšak tento Parlament, ktorý chce byť politický, by mal konať v súlade s politickou slobodou prejavu väčšiny aj pred samitom s cieľom ukázať Rusku, čo si myslíme o slobode a demokracii tu, v Európskom parlamente.
(DE) Vážený pán predsedajúci, všetci plne súhlasíme. Pán Cohn-Bendit dal jasne najavo názor nás všetkých. V tomto Parlamente však máme rokovací poriadok nielen preto, aby sme ľudí týrali, ale preto, lebo aj väčšie skupiny s viac ako 200 členmi majú rovnaké problémy ako vy. Ich rozsah je možno väčší, pán Cohn-Bendit, ako vo vašej menšej skupine a týkajú sa predovšetkým schopnosti vzájomnej diskusie. Po zrátaní poslancov zo skupiny Európskej ľudovej strany (kresťanských demokratov) a Európskych demokratov a poslancov mojej skupiny je v tomto Parlamente viac ako 450 poslancov, ktorí potrebujú istý čas na konzultáciu.
Z uvedeného dôvodu by som rád navrhol to, čo už uviedol pán Cohn-Bendit, aby sme Rusku dali najavo, že zákon považujeme za neprimeraný, a že by sa mal stiahnuť, Komisia a Rada majú možnosť znova sa vyjadriť k tejto otázke. S určitosťou ide o vyjadrenie vôle celého Európskeho parlamentu, ktorá bola daná jasne najavo počas tejto diskusie.
Avšak uznesenie, ktoré má 60 - 70 bodov bude účinné, len vtedy, ak bude možné aspoň stručne ho prediskutovať. Preto žiadame rozpravu, návrh uznesenia a potom, na ďalšom rokovaní, hlasovanie. Skutočne ide o spravodlivý kompromis. Preto ho, prosím, schváľte!
Dámy a páni, podľa nášho rokovacieho poriadku je námietka, ktorú vzniesol pán Watson, opodstatnená a je v rokovacom poriadku pevne zakotvená. Je však zrejmé, že názory na tento problém sa rôznia.
V súlade s rokovacím poriadkom túto otázku vyriešime jediným možným spôsobom, založeným na suverenite Parlamentu. Z uvedeného dôvodu budeme hlasovať dvakrát: prvé hlasovanie bude o tom, či o tejto otázke chcete hlasovať. V prípade záporného výsledku hlasovania nebudeme program meniť a žiadne pozmeňujúce a doplňujúce návrhy nebudú. Ak sa rozhodnete, že hlasovať chcete, budeme hlasovať o tom, či sa hlasovanie o návrhoch uznesení odloží alebo nie.
Preto dávam hlasovať o tom, či si Parlament želá hlasovať o tejto veci.
Následne dávam hlasovať o návrhu, s ktorým som vás oboznámil, konkrétne o presunutí hlasovania o návrhoch uznesení o samite EÚ - Rusko na ďalšiu parlamentnú schôdzu v Bruseli. Kto bude hlasovať za, bude za presunutie hlasovania na ďalšiu parlamentnú schôdzu a kto proti, bude hlasovať za to, aby program ostal nezmenený.
Po druhé, navrhujem, aby nasledujúce dve správy, ktoré sú v programe naplánované s rozpravou na štvrtok medzi 15.00 hod. a 16.00 hod presunuli bez rozpravy priamo do hlasovania o 12.00 hod.
Ide o správu Margie Sudreovej v mene Výboru pre rybné hospodárstvo o upravenom návrhu na nariadenie Rady o uzatvorení Dohody o partnerstve v sektore rybolovu medzi Európskym spoločenstvom a Madagaskarskou republikou - C6-0064/2007 - a
správu Emanuela Jardima Fernandesa v mene Výboru pre rybné hospodárstvo o návrhu nariadenia Rady o uzatvorení Dohody o partnerstve v sektore rybolovu medzi Európskym spoločenstvom a Mozambickou republikou - C6-0284/2007 -.
V prípade, že nie sú námietky, môžeme hlasovania o týchto dvoch správach zahrnúť do štvrtkového hlasovania o 12.00 hod.
Vážený pán predsedajúci, mám procedurálnu námietku na rovnakom právnom základe ako pán Watson. Chcem len poznamenať, že sme mali veľmi dôležitú rozpravu o zvýšení demokracie v EÚ. Táto taktika, ktorá je zjavne úspešná, je dôkazom, že je potrebné naďalej zvyšovať mieru demokracie dokonca aj v tomto Parlamente. Ako poslanec veľkej skupiny, PPE-DE, na členstvo v ktorej som obzvlášť hrdý, môžem povedať, že vina za neprijatie uznesenia padla na ďalšie skupiny. Neskôr som zistil, že šlo o dohodu dvoch veľkých skupín. Jasne povedané, tento postup nie je uspokojivý.
Rozhodnutie beriem na vedomie. Moje praktické odporúčanie pre vás, pán predsedajúci je, aby ste zaručili, že úradujúci predseda rady a predseda Komisie prednesú doslovný záznam rozpravy o samite EÚ - Rusko prezidentovi Putinovi na samite, nie až po jeho skončení.
- (FR) Vážený pán predsedajúci, čo sa týka spomínaných správ o rybnom hospodárstve, neviem či šlo o chybu v tlmočení, ale uviedli ste, že o nich prebehne rozprava, a že sú na programe vo štvrtok ráno. Rozprava sa nebude konať. Takže si myslím, že ide o chybu pri tlmočení.
Dámy a páni, navrhujeme, aby sa o nich priamo hlasovalo počas hlasovania vo štvrtok o 12.00 hod. Sú v programe naplánované na štvrtok medzi 15.00 hod a 16.00 hod. Preto navrhujeme, aby sa presunuli do hlasovania o 12.00 hod bez rozpravy.
Vážený pán predsedajúci, podľa článku 166 vznášam procedurálnu námietku s odvolaním na článok 37 ods. 1 nášho rokovacieho poriadku.
Článok 37 ods. 1 sa týka prístupu k dokumentom a poskytovania informácií tomuto Parlamentu. Hlasovaniu o pesticídoch predchádzala skutočnosť, že viacerých, ak nie všetkých poslancov tohto Parlamentu bombardovali prostredníctvom elektronickej pošty žiadosti o hlasovanie za pozmeňujúce a doplňujúce návrhy, ktoré zachádzajú ešte ďalej, ako by si priala Komisia. Pôvodcom týchto žiadostí je organizácia, ktorá sa nazýva Pesticide Watch, a ktorej základné organizácie získali od Európskej komisie obrovské množstvo finančných prostriedkov. Konkrétne ide o sumu 11,7 miliónov EUR, ktorá bola vyčlenená počas uplynulých dvoch rokov v rámci rozpočtového riadku týkajúceho sa akčného programu Spoločenstva zameraného na podporu mimovládnych organizácií (MVO), ktorý je činný najmä v oblasti ochrany životného prostredia a programu LIFE+.
Môžem sa v súlade s článkom 37 ods. 1 opýtať na jednotlivé výmeny medzi Komisiou a týmito MVO, ktoré u nás za spomínané záležitosti lobovali? Táto dotovaná loby iste viedla k zvýšeniu počtu e-mailov, ktoré poslanci Parlamentu dostali, avšak určite nie je správne, aby jedno z GR Komisie využívalo obrovské sumy z peňazí daňových poplatníkov, a aby zneužívalo úlohu MVO na pokusy o zmenu názorov poslancov Parlamentu a vedenia GR Komisie v tejto oblasti.
- Po ukončení hlasovania o pozmeňujúcom a doplňujúcom návrhu 243:
Vážený pán predsedajúci, procedurálna námietka, toto je absolútne fiasko. Musíme prejsť k plne elektronickému hlasovaniu. Je to úplne absurdné!
Pán Booth, nie je to fiasko. Vyskytli sa chyby, ktoré sú pri takomto dlhom hlasovaní zo štatistického hľadiska bežné. Absurdné sú skôr podobné zásahy ako tento váš.
Vážený pán predsedajúci, mám procedurálnu námietku. Nerád by som veci predlžoval a vy ste príliš zdvorilý na to, aby ste ma zastavili. Máme však pravidlo, ktoré pri takom dlhom hlasovaní ako toto, osem strán tridsiatich hlasovaní oddelene, umožňuje predsedajúcemu, ktorý vedie hlasovanie, navrhnúť Parlamentu, aby sa správa vrátila výboru späť na prehodnotenie a opätovné predloženie. Myslím, že toto pravidlo by sme mali využívať častejšie.
v mene skupiny PSE. - (DE) Vážený pán predsedajúci, vykonali ste kus výbornej práce a rovnako, ako my, si zaslúžite obed. Hlasovanie by sme mali presunúť na zajtra.
v mene skupiny PPE-DE. - (FR) Vážený pán predsedajúci, je 14.00 hod a hlasovanie by sme mali zastaviť. Je mi skutočne ľúto, že správa ako táto sa dostala do pléna. Navrhujem, aby sa v budúcnosti vykonalo viac práce vo výbore, a aby sa v rámci plánovanej reformy Parlamentu tieto pravidlá zrevidovali. Takto predsa nemôžeme pokračovať v práci.
(FR) Vážený pán predsedajúci, myslím, že môj kolega sa vyjadril celkom správne, avšak mal by pripustiť, že práve jeho skupina nerešpektovala prácu vo výbore a predložila všetky pozmeňujúce a doplňujúce návrhy dnes.
(IT) Vážený pán predsedajúci, dámy a páni, podľa pána Cohn-Bendita rozhodol výbor o tejto otázke veľmi výraznou väčšinou, avšak Parlament sa postavil voči tomuto rozhodnutiu spôsobom hraničiacim s kladením prekážok. Taká je pravda. Preto nejde o procedurálnu otázku, ale o otázku politického postoja.
Dámy a páni, ide o kombináciu dvoch nešťastných okolností. Po prvé, predošlá rozprava bola veľmi dlhá a posunula hlasovanie a po druhé, dnes sme mali na programe jedno z najdlhších hlasovaní tohto zasadnutia.
Preto v tejto fáze hlasovanie prerušíme. Ďakujem vám za spoluprácu.
písomne. - (PT) Tento dohovor, ktorého cieľom je stanoviť povinnosť strán hodnotiť vplyv niektorých činností na životné prostredie v počiatočných fázach plánovania, a ktorý ukladá štátom všeobecnú povinnosť oznamovať ako aj konzultovať všetky dôležité projekty, ktoré môžu mať výrazne nepriaznivý vplyv na životné prostredie presahujúci štátne hranice, bol podpísaný Spoločenstvom a jeho členskými štátmi 26. februára 1991 a schválený Spoločenstvom 27. júna 1997.
Parlament schválil niektoré pozmeňujúce a doplňujúce návrhy, predovšetkým jeden, ktorý rozširuje definíciu pojmu "verejnosť" v článku 1 ods. X dohovoru tak, aby bolo zrejmé, že verejnosť, ktorá sa môže zúčastňovať na postupoch podľa dohovoru, zahŕňa aj občiansku spoločnosť, a to najmä mimovládne organizácie a umožňuje, aby po schválení zasadnutím strán pristúpili k dohovoru aj krajiny, ktoré nie sú členmi EHK. Tento krok si zasluhuje našu podporu.
Ďalšie pozmeňujúce a doplňujúce návrhy sa nám nezdajú také dôležité. V zásade som presvedčená, že nespôsobia žiadne problémy.
Z uvedeného dôvodu sme súhlasili so spravodajcom a hlasovali za správu.
písomne. - (EL) Táto stručná správa má niekoľko nedostatkov, ktoré znižujú dôležitosť riešenej otázky.
Legislatívne nariadenia, ktoré upravujú ochranu životného prostredia, sú kompromisom medzi potrebou jeho ochrany a požiadavkami veľkých podnikov s cieľom zvyšovať neúmerné zisky, nech sa deje čokoľvek. Zaujatosť ziskami je dôvodom, že konkurencieschopnosť sa pre nadnárodné spoločnosti EÚ stáva najväčšou prioritou. Príznakmi uvedeného javu sú:
i. Kjótsky protokol, v ktorom hrá najdôležitejšiu úlohu obchodovanie so znečisťujúcimi látkami;
ii. celý právny rámec, ktorý uľahčuje používanie a rozširovanie GMO;
iii. právne predpisy o monitorovaní povolenej úrovne použitia chemických látok vo výrobkoch. Dokončenie týchto právnych predpisov trvalo, aj keď prirodzene, existujú isté výnimky, 40 rokov, od roku 1967 (smernica 67/458/EHS) do roku 2007, keď nadobudlo účinnosť nariadenie REACH;
Nadnárodné spoločnosti však majú aj napriek tomu dovolené konať nepriaznivo vo vzťahu k ochrane životného prostredia. Jediným trestom sú pre nich pokuty predstavujúce len veľmi malú časť ziskov, ktoré sú výsledkom poškodzovania životného prostredia. Ako v prísloví, čí chlieb ješ, toho pieseň spievaj.
Sme presvedčení, že ide o závažné nedostatky. Požadujeme stručný, avšak zrozumiteľný a užitočný odkaz na tieto otázky.
písomne. - (PT) Dohovor o ochrane finančných záujmov Európskych spoločenstiev a jeho protokoly patria do zoznamu dohovorov a protokolov v oblasti spravodlivosti a vnútorných vecí uvedenom v prílohe I Aktu o pristúpení.
Tento dohovor a jeho protokoly sa prijali v roku 1996 s cieľom zriadiť spoločný základ pre trestnoprávnu ochranu finančných záujmov Spoločenstva a po ratifikácii vtedajšími 15 štátmi vstúpil do platnosti v roku 2002.
Aktom o pristúpení Rumunska a Bulharska sa zaviedol zjednodušený systém pristúpenia k dohovorom a protokolom, ktoré uzavreli členské štáty na základe článku 34 Zmluvy o Európskej únii alebo článku 293 Zmluvy o ES, s cieľom zabrániť plytvaniu časom a energiou na namáhavé rokovania, závery a ratifikáciu (27 členskými štátmi), osobitných prístupových protokolov každého dohovoru.
Z uvedených dôvodov podporujem tento návrh rozhodnutia Rady, ktorý zjednodušuje určenie dátumu vstupu do platnosti tohto dohovoru vo vzťahu k Rumunsku a Bulharsku.
Rada by som hovorila o balíku dvoch dokumentov - návrhu Komisie a rozhodnutia Rady o rozvoji infraštruktúry Schengenského informačného systému a jeho sprevádzkovaní a riadení. Hlasovala som za obe uznesenia a považujem ich za veľmi dôležité právne dokumenty EÚ.
Škoda, že začiatok prevádzky systému SIS II sa stále odkladá. S časovým plánom meškáme do takej miery, že je nevyhnutné uvedenú situáciu vyriešiť tak, aby nám bolo po 13. novembri umožnené využívať rámec SIS 1+, teda predĺžiť službu poskytovanú sieťou SISNET a pripraviť záložné riešenie so sieťou s-TESTA.
V súčasnosti je zrejmé, že ľudské a finančné zdroje pridelené na sprevádzkovanie systému SIS II bude potrebné rozdeliť na súbežné riadenie troch rozličných projektov: SIS II, SISone4all a zavedenie, prevádzku a riadenie novej komunikačnej infraštruktúry. Na prechod na systém SIS II to bude mať nepriaznivý vplyv.
Z uvedených dôvodov bude rozhodnutie o financovaní SIS 1+ a následne SISone4all veľmi dôležité. Budú ho financovať všetky zúčastnené strany, ale bude napríklad sieť SISNET financovaná z rozpočtu EÚ? Správne rozdelenie zdrojov EÚ a členských štátov bude nesmierne dôležité. Avšak z hľadiska dôležitosti projektu vo vzťahu k bezpečnosti EÚ je zrejmé, že najdôležitejšou prioritou je systém SIS II. Musíme vyčleniť prostriedky na bezpečnosť EÚ a rozvoj dopravnej infraštruktúry.
písomne. - (RO) Už rok po svojom zriadení, v roku 2006, sa požaduje mobilizácia Európskeho fondu na prispôsobenie sa globalizácii. Vítam hlasovanie o rozhodnutí mobilizovať fond, ktorý je prvým pokusom o podporu našich európskych občanov čeliacich výzvam globalizácie.
Globalizácia je javom, ktorý poskytuje množstvo šancí a príležitostí, vyvoláva však aj ťažkosti, ktoré súvisia s prispôsobením sa jej následkom. Z uvedených dôvodov je pre Európsku úniu veľmi dôležitá nielen schopnosť reagovať na takéto výzvy, ale aj účinný prístup k nim prostredníctvom rýchlej mobilizácie potrebných finančných nástrojov. Základom našich aktivít a iniciatív je budúca bezpečnosť a dôvera európskych občanov.
S radosťou vítam orientáciu tohto fondu na prácu a bezpečnosť pri práci, zdôrazňujem však aj dôležitosť vzdelávania v tejto oblasti a potrebu zvažovať pri budúcej mobilizácii fondov aj túto sféru. Nakoniec dúfam, že v budúcnosti, v prípade potreby, prinesie mobilizácia Európskeho fondu na prispôsobenie sa globalizácii prospech všetkým členským štátom, pretože menej príjemné následky globalizácie majú vplyv na nás všetkých, vrátane nových členských štátov. Len tak budeme môcť budovať skutočný trvalo udržateľný rozvoj na celom území EÚ.
písomne. - Hlasoval som za túto úplne prvú mobilizáciu Európskeho fondu na prispôsobenie sa globalizácii. Fond sa zriadil na podnet úspešnej kampane zo strany skupiny PSE s cieľom zmierniť účinky globalizácie na európskych pracovníkov.
V tomto prípade sa fond využíva na pomoc približne 900 pracovníkom, ktorí stratili zamestnanie v odvetví automobilového priemyslu vo Francúzsku.
písomne. - (PT) Francúzsko v marci 2007 požiadalo o mobilizáciu fondu EGF vo veci prípadov prepustenia 1 345 pracovníkov spoločnosti Renault SA a 1 057 pracovníkov spoločnosti Pegueot SA a ich dodávateľov.
Z dôvodu rozpočtových obmedzení tohto fondu (500 miliónov EUR ročne), z dôvodu reštriktívnych kritérií oprávnenosti a počtu zasiahnutých pracovníkov, bol udelený príspevok Spoločenstva vo výške 3 816 280 EUR. Z tejto sumy je zrejmé, že každý prepustený pracovník spoločnosti Renault dostal 1 902 EUR a každý prepustený pracovník spoločnosti Pegueot 1 190 EUR.
Európska komisia odhadla, že z tohto fondu by mohlo profitovať 35 000 až 50 000 pracovníkov, avšak podľa údajov EÚ počet pracovníkov, ktorí boli prepustení v dôsledku "reštrukturalizácie", vysoko presiahol pol milióna. Situácia je o to vážnejšia, že väčšina týchto pracovníkov bola prepustená v dôsledku "reštrukturalizácie v rámci" EÚ a z uvedeného dôvodu nespĺňa kritériá oprávnenosti.
Návrh všeobecného rozpočtu na rok 2008 (oddiel III) - Návrh všeobecného rozpočtu na rok 2008 (oddiely I, II, IV, V, VI, VII, VIII a IX) (rozprava)
správe pána Virrankoskiho v mene Výboru pre rozpočet o návrhu všeobecného rozpočtu Európskej únie na rozpočtový rok 2008, oddiel III - Komisia
správe pána Itäläho , v mene Výboru pre rozpočet o návrhu všeobecného rozpočtu Európskej únie na rozpočtový rok 2008 (oddiely I, II, IV, V, VI, VII, VIII a IX)
Skôr ako odovzdám slovo pani komisárke Grybauskaitëovej by som rád vyjadril svoj údiv nad tým, že nie sú prítomní ostatní komisári, ktorých sme požiadali o účasť. Príčiny sú rôzne. Naše pozvanie pravdepodobne nedostali dostatočne včas. Možno je príčina v tomto, zistím to.
Rád by som však Komisii pripomenul, že počas týždňa, keď zasadá Parlament, musí byť podľa medziinštitucionálnej dohody prítomná. Situáciu preverím a očakávam, že Komisia a samozrejme aj my, ako Parlament, si budeme naše povinnosti, ktoré vyplývajú z medziinštitucionálnej dohody, ctiť.
Preto by som rád požiadal, prítomnú pani komisárku, pani komisárku Grybauskaitëovú, aby môj odkaz tlmočila Komisii. Mimochodom, veľa som už o tom hovoril v konferencii predsedov. Nerád by som tu vyslovoval jednostranné obvinenia, situáciu však preverím.
spravodajca. - (FI) Vážený pán predseda, rád by som poďakoval predsedovi Výboru pre rozpočet a jeho členom a koordinátorom za možnosť dosiahnuť vynikajúci kompromis vo veľmi priaznivom ovzduší. Pán generálny tajomník Parlamentu bol počas navrhovania rozpočtu veľmi otvorený a nápomocný. Pre budúcu spoluprácu medzi administratívou a Výborom pre rozpočet je to dobrý štart.
V prvom rade by som rád povedal, že v budúcnosti nebude možné, aby o rozpočte rozhodovali dve organizácie, predsedníctvo a Výbor pre rozpočet. Nie je správne chcieť od predsedníctva, aby prichádzalo s novými nápadmi a vypracovávalo nové projekty. Výbor pre rozpočet je potom len istým druhom pečiatky, ktorou sa schvália finančné prostriedky alebo zlým chlapcom alebo dievčaťom, ktorý ich neschváli. Rovnako to bolo aj v prípade, keď predsedovia skupín navrhli veľké nárasty, ktoré by boli vyššie ako známy, spoločne schválený 20-percentný strop. Pevne verím, že ľudia budú sledovať usmernenia predsedu Výboru v tejto oblasti, pretože má správnu predstavu o tom, ako je pri uvedenom procese potrebné náležite postupovať s cieľom dosiahnuť konkrétne a primerané výsledky. O uvedených záležitostiach nie je možné rozhodovať na dvoch miestach. Je oveľa lepšie, keď sa o nich rozhoduje len na jednom.
Keď sa navrhoval rozpočet Parlamentu, administratíva a predsedníctvo vyvinuli vhodnú iniciatívu vo forme návrhu, aby základnú zásadu predstavovalo neprekročenie 20 % stropu. Potom predsedovia skupín politické pravidlá doplnili. Jedným z nich bolo, že každý asistent poslanca by mal mesačne dostať o tisíc EUR viac, čo spolu predstavuje 10 000 000 EUR a šlo aj o rôzne ďalšie nárasty, na základe ktorých sme sa vlastne dostali do situácie, v ktorej bolo potrebné dodatočné výdavky do určitej miery znížiť. Nikdy to nie je ľahké, je však potrebné povedať, že v skutočnosti sme nič neušetrili ani neznížili, naopak, len sme sa v prípade nových nárastov snažili dodržiavať rozpočtovú disciplínu, aby sa rozpočet príliš nezvýšil.
Uvedená skutočnosť je obzvlášť dôležitá, pretože míňame peniaze daňových poplatníkov. Mali by sme sa zamyslieť nad tým, ktorými projektmi by sme sa mali zaoberať, a ktoré z nich sú z pohľadu daňového poplatníka prijateľné. Musíme sa predovšetkým sústrediť na nevyhnutnú prácu, na ktorú nás sem zvolili. Toto je zákonodarný orgán, preto by sme nemali realizovať projekty, ktoré s legislatívnou činnosťou priamo nesúvisia.
Dovoľte mi však uviesť, že sa veľmi teším zo spoločného kompromisu, ktorý umožňuje Parlamentu nárast len o menej ako 4 %. Je primeraný, a v každom prípade dokáže pokryť veľa projektov, ktoré podporujú niektorí poslanci.
Spomeniem niektoré z nich. V prvom rade, informačná politika, ktorá je veľmi dôležitá. Do rezervy sa na ňu pridalo deväť miliónov EUR, ktoré sa majú použiť po schválení na nový prototyp WebTV. Myšlienka prototypu WebTV ako technicko-informačného kanálu je prijateľná, nemala by sa však realizovať spôsobom, ktorý sa v súčasnosti navrhuje. Politické skupiny a poslanci sa nemajú zúčastňovať na sledovaní príslušného orgánu alebo jeho každodennej práce. Administratíva nemá ten druh politickej cti, ktorý by ľudia radi videli, ako majú politické skupiny a poslanci.
Je pre mňa problematické stotožniť sa s myšlienkou, ktorú navrhla ľavica, že politiky by mali byť zbavené politizácie, a že informácie o Parlamente sa môžu šíriť len prostredníctvom jeho administratívy a nie prostredníctvom poslancov či politických skupín. Je nemysliteľné, aby sa informačná politika uskutočňovala len prostredníctvom administratívy, a postavila nás, ktorí sme boli na toto miesto demokraticky zvolení, mimo informačného mechanizmu.
Ďalšia myšlienka spojená s touto problematikou sa týka miestnych médií a rozhodovalo sa o nej na plenárnom zasadnutí tesne pred prázdninami. Týkala sa toho, že poslanci by mohli dostať o niečo viac peňazí za to, že pozvú zástupcov miestnych médií, aby mohli pozorovať dianie v Parlamente a vykonávať rozhovory. Výbor pre rozpočet hlasoval proti nej. Nerozumiem tejto očividnej zaujatosti voči malým miestnym médiám, ktorá vychádza od ľavice. Umožňujú nám predsa dostať sa čo najbližšie k obyčajným ľuďom. Vo Výbore pre rozpočet sme však väčšinou hlasov rozhodli, že tieto peniaze nedostanú a nebudú ich tak môcť využívať na pozývanie zástupcov miestnych médií do Parlamentu.
Po tretie, rád by som sa dotkol problematiky informačných kancelárií. Každý členský štát má vlastnú informačnú kanceláriu. Je to dobrá vec, prečo však kupovať tie najdrahšie budovy v najdrahších štvrtiach? Prečo by sme nemohli kúpiť o niečo lacnejšie budovy vo štvrtiach vzdialenejších od centier miest a využiť ušetrené finančné prostriedky na ľudské zdroje? Potrebujeme, aby pracoviská, vysoké školy a školy navštevovalo viac tých, ktorí by ľuďom objasňovali prácu a zámery Parlamentu. Najlepším spôsobom ovplyvňovania ľudí sú osobné stretnutia s nimi a nie kúpa drahých budov. Spomínané peniaze je možné minúť aj lepšie.
Čo sa týka nášho postupu s ohľadom na budovy vo všeobecnosti, dúfam, že všetkým inštitúciám sa podarí zriadiť spoločnú organizáciu, ktorá sa bude zaoberať tým, kedy a kde nehnuteľnosť postaviť či kúpiť, aby sme sa nerozhodovali bez informácií o činnosti ostatných a nedvíhali tak umelo ceny nehnuteľností.
Rád by som sa vyjadril k uzneseniu o návrhu znížiť počet zasadnutí v Štrasburgu. Rozprava o tejto otázke je nekonečná, neskončí však, kým sa niečo neudeje. Musíme byť príkladom aj v oblasti znižovania emisií. Nemôžeme premrhať 200 miliónov EUR z peňazí daňových poplatníkov ročne. Musíme verejnosti ukázať, že EÚ sa rozrástla a zmenila, a preto sa musíme zmeniť aj my. Nenašiel som jediné rozumné vysvetlenie, prečo by tieto ťažkosti mali pokračovať. Preto dúfam, že o uvedenej otázke budeme hlasovať a Parlament bude mať možnosť rokovať s Radou, a že sa podarí uskutočniť veľmi potrebné zmeny.
Ešte raz by som rád poďakoval koordinátorom a členom Výboru pre rozpočet za kompromis. Dúfam, že bude zachovaný až do štvrtkového hlasovania, a že jeho výsledok ostane taký, na akom sme sa spoločne dohodli.
spravodajca. - (FI) Vážený pán predseda, pani komisárka, rozpočet Európskej únie na rok 2008 je v poradí druhým rozpočtom v tomto programovom období. Keď sa prijal súčasný finančný rámec, osobitnú prioritu predstavovalo posilnenie hospodárskej súťaže a súdržnosť pre rast a zamestnanosť.
Predbežný návrh rozpočtu Komisie bol 129,2 miliárd EUR pre viazané rozpočtové prostriedky a 121 miliárd EUR pre platobné rozpočtové prostriedky. Rada vo svojom návrhu rozpočtu znížila viazané rozpočtové prostriedky o 128,4 miliárd EUR a platobné rozpočtové prostriedky o 119,4 miliárd EUR, čo je takpovediac 10,3 miliárd EUR už v aj tak veľmi obmedzenom finančnom rámci.
Návrh rozpočtu Rady zdôraznil aj iné otázky. V rámci okruhu 1 (trvalo udržateľný rast a zamestnanosť) boli platobné rozpočtové prostriedky znížené celkovo o 1 046 miliónov EUR aj napriek tomu, že predstavoval absolútnu prioritu politiky rozpočtu.
V priebehu jesene tohto roka Parlament dostal od Komisie opravný list, v ktorom žiadala o sumu 262 miliónov EUR na vonkajšie činnosti. Komisia navyše navrhla revíziu finančného rámca s cieľom vyčleniť primerané finančné prostriedky na globálny navigačný systém Galileo a Európsky inovačný a technologický inštitút na obdobie rokov 2008 - 2013. Návrh bol v súlade s uznesením Parlamentu prijatým 20. júna a prvým čítaním s ohľadom na legislatívu Európskeho inovačného a technologického inštitútu.
Výbor pre rozpočet pripravil na základe týchto kritérií vlastný návrh, o ktorom sa v súčasnom období diskutuje. Jeho kľúčovými prvkami sú:
Absolútnu prioritu v rámci rozpočtu predstavuje okruh 1 (trvalo udržateľný rast a zamestnanosť). Zvýšili sa viazané rozpočtové prostriedky, predovšetkým pre oblasť výskumu a odbornej prípravy podľa lisabonskej stratégie a pre oblasť transeurópskych sietí.
Okruh 1 sa týka aj financovania navigačného systému Galileo. Počas prípravy viacročného finančného rámca Parlament upozorňoval sa skutočnosť, že systém Galileo nie je dostatočne financovaný. V súčasnom období má deficit vo výške 2,4 miliárd EUR, pretože súkromné výrobné odvetvie sa na projekte, rovnako ako v Spojených štátoch amerických, odmieta podieľať. Parlament z dôvodu politickej a hospodárskej dôležitosti projektu trval na jeho pokračovaní a na tom, aby sa financoval z rozpočtu EÚ. O uvedenej otázke sa je potrebné rozhodnúť v priebehu tohto rozpočtového postupu. V návrhu rozpočtu preto patrili rozpočtové prostriedky pre systém Galileo a inštitút ETI mimo rámec rozpočtu, ako návrh na "výmenu satelitov". Podmienkou jeho prijatia je prijatie návrhu Komisie na zmenu a doplnenie viacročného finančného rámca. V prípade, že nebude prijatý, projekt Galileo sa nepodarí a financovanie inštitútu ETI bude tiež problematické. Ak Rada neprejaví skutočnú vôľu doviesť projekt Galileo až do konca, nemá zmysel pokračovať v jeho financovaní.
Rozpočtové prostriedky na štrukturálne fondy a Kohézny fond patriace do okruhu 1b sa značne posilnili, pretože úroveň nesplatených záväzkov v rámci fondov (RAL) je veľmi vysoká, predstavuje viac ako 95 miliárd EUR.
Parlament a Rada vydali v lete v súvislosti s pomalým konaním Komisie, týkajúcim sa schválenia fungujúcich programov, spoločné vyhlásenie V súčasnom období nie je schválených 63 % programov v rámci Fondu regionálneho rozvoja a Fondu kohézneho rozvoja. Situácia je rovnaká, čo sa týka 83 % programov v rámci Európskeho sociálneho fondu a 75 % programov v rámci rozvoja vidieka, aj napriek tomu, že prvý programový rok sa končí.
Myslím si, že niektorí kolegovia sú si vedomí, že dnes sme chceli vyskúšať malý experiment, aby sme urobili hodinu otázok trocha priateľskejšou a interaktívnejšou. Preto by som chcela pozvať všetkých poslancov Parlamentu, aby sa presadili do prvého radu, aby sme si boli s Komisiou trochu bližší. Prosím prejdite radšej zo zadných sedadiel do predných.
Vidím, že niektorí sa ešte stále hanbíte. Poďte, tento pokus by mal byť zábavný!
Vzhľadom na množstvo prípadov únosov a zmiznutí detí, aké opatrenia navrhuje Komisia na koordinovanie prostriedkov členských štátov určených na predchádzanie a potrestanie týchto činov v rámci Európskej únie?
podpredseda Komisie. - Komisia plne súhlasí s dôležitosťou boja proti zmiznutiam a únosom maloletých. Ako všetci dobre viete, zlepšenie práv detí je jedna z mojich osobných priorít.
Prvý krok Európskej komisie v tejto súvislosti bola v roku 2001 podpora európskej siete organizácií, Európskej federácie nezvestných a sexuálne zneužívaných detí, ktorá sa teraz volá Nezvestné deti Európa. K dnešnému dňu máme 21 organizácií v 15 členských štátoch.
S finančnou podporou programu Spoločenstva, programu Daphne, bolo potom od roku 2001 do 2005 vytvorených alebo vylepšených niekoľko centier s pomocou organizácie Child Focus.
Niekoľko členských štátov zriadilo v priebehu posledných 10 rokov núdzové telefónne linky s cieľom urýchliť hľadanie a podporu rodín nezvestných detí.
Prípady zmiznutia a únosu detí sa môžu rýchlo stať, a aj sa stávajú, cezhraničným javom. Preto navrhujeme zriadiť jednotné telefónne číslo pre súrne hovory o zmiznutých deťoch. Na tento účel bude do praxe uvedené rozhodnutie z 15. februára 2007 o vyhradení národného číselného rozsahu začínajúceho číslom 116 pre harmonizované čísla na harmonizované služby sociálnej hodnoty. Je to dôležité rozhodnutie každého členského štátu, najmä čo sa týka čísla 116000 pre núdzové linky na oznamovanie nezvestných detí.
Viete, že zavedenie služieb v súvislosti s číslom 116 zostáva zodpovednosťou členských štátov. Žiaľ, musím tu spomenúť, že tri členské štáty ešte nereagovali. 17 členských štátov prijalo právne opatrenia. Boli zverejnené výzvy na prevádzku núdzových čísel v 12 členských štátoch a doteraz len 4 členské štáty vybrali poskytovateľov služby: Belgicko, Dánsko, Grécko a Portugalsko. Takže nie som vôbec spokojný so súčasným stavom uplatňovania rozhodnutia z februára 2007.
Okrem týchto núdzových telefónnych čísel je potrebný mechanizmus pomoci pri hľadaní nezvestných detí. Existuje už niekoľko systémov a môžu byť inšpiráciou pre celoeurópske opatrenia. Poznáte americký systém "Amber Alert", francúzsky "Alerte enlčvement" a grécky "Amber Alert Hellas" systém, ktoré sa už uplatňujú. Podporujeme členské štáty na zavedenie podobných vnútroštátnych mechanizmov . Ak všetky štáty prijmú takéto mechanizmy a zavedú programy prepojenia, vyriešenie cezhraničných prípadov bude možné a jednoduchšie. Na tento účel sme navrhli usmernenia, ktoré opisujú našu predstavu o celoeurópskom mechanizme včasného varovania detí. O tejto otázke sa diskutovalo prvý krát na neformálnej Rade pre spravodlivosť a vnútorné veci 1. októbra 2007.
Na záver, podporujeme vytvorenie medzinárodnej databázy obrázkov zneužívania detí, ktoré budú novým nástrojom na pomoc pri určení obetí a páchateľov. Štúdia uskutočniteľnosti a fáza realizácie sú finančne podporené z programu AGIS a od septembra 2005 je táto databáza, ktorú využíva Interpol, financovaná hlavne vládami štátov G8 a súkromnými spoločnosťami. Doteraz táto databáza umožnila nájsť a zatknúť niekoľko páchateľov v Európe a mimo Európy, naposledy veľmi známeho pedofila v Thajsku, a zachrániť obete.
- (ES) Vážená pani predsedajúca, ďakujem vám veľmi pekne, že ste nám umožnili byť tvárou v tvár s pánom komisárom, ktorého som sa už pýtal veľa otázok k podobných súvislostiach.
Otázka nezvestných detí je znepokojujúca. Napríklad, len na Kanárskych ostrovoch, odkiaľ pochádzam, v posledných rokoch zmizli bez stopy tri deti, čo znamená, že sa neobjavili ani v pedofilných sieťach. Úplne zmizli, čo nás vedie k zamysleniu sa nad tým, či tieto deti nie sú použité na určité účely ako napríklad obchod s orgánmi a či v rámci Európskej únie nepôsobia mafiánske organizácie s možnými medzinárodnými prepojeniami .
Myslím si, že táto záležitosť vyžaduje iniciatívu, ktorá je trocha ambicióznejšia ako tie, ktoré Komisia uskutočnila doteraz . Viem, že komisár bol vždy ambiciózny, ale zároveň ho vyzývam, aby bol ambiciózny aj v tejto oblasti, keďže je to nešťastná záležitosť pre rodičov a vo všeobecnosti pre spoločnosť, pretože deti sú tým najcennejším, čo máme.
podpredseda Komisie. - - (IT) Vážený pán predseda, pán Medina, plne súhlasím s vašimi želaniami a môžem vám povedať, že som veľmi nespokojný, keď vidím, že aj keď sme prijali opatrenia, členské štáty ich nerealizujú.
Konkrétne myšlienka jednotného telefónneho čísla v Európe pre súrne hovory by mala byť zrealizovaná vo všetkých členských štátoch do konca septembra. Teraz je koniec októbra a len štyri členské štáty majú fungujúci systém. Ostatných 17 štátov prijalo kroky, ale ešte stále zaostávajú.
Ďalší návrh, ktorý chceme predložiť, je o užšej spolupráci pri monitorovaní toho, čo je bežne označované ako "sexuálna turistika". Žiaľ, mnohí európski občania zrejme cestujú ako turisti do iných častí sveta, aby páchali hrozné činy pedofílie. V tejto oblasti súhlasím s tým, že musíme zintenzívniť medzinárodnú spoluprácu. Súhlasím s vami, bohužiaľ, máme dôkazy, že nezvestné deti sú často zneužívané v obchodovaní s orgánmi. Žiaľ, netýka sa to len môjho regiónu, ale aj iných regiónov veľmi blízkych k Európskej únii, ako napríklad krajiny Balkánu, východnej Európy a Čierneho mora.
Obchodovanie s orgánmi je, žiaľ, realita, nehovoriac o odhalení obchodovania s orgánmi dospelých a detí z ďalekého východu a juhovýchodnej Ázie. Hoci je to zjavne oblasť, ktorú doteraz národné vlády nechceli odovzdať EÚ, čoskoro bude zrejme riešená účinnejšie Európskou úniou, čiastočne ako dôsledok prijatia dohody o novej inštitucionálnej zmluve.
(EL) Vážená pani predsedajúca, smiem sa spýtať pána komisára, či je isté, že vo všetkých členských štátoch sa priznáva narodenie detí? Zaznamenáva sa počet detí, ktoré prekročia hranice EÚ tak, aby bolo možné oznámiť ich prípadné zmiznutie alebo použitie ich orgánov?
podpredseda Komisie. - - (FR) Áno, máte pravdu. Odhalili sme prípady neregistrovaných detí na hraničných prechodoch a preto prikladám veľký význam identifikácii.
Identifikácia znamená pomôcť krajinám pôvodu, či už v rámci EÚ - čo si však myslím, že nie je tento prípad - alebo hlavne v susedných a partnerských krajinách, kde niekedy chýba kontrola súvisiaca s registrami a preto sú deti, ktoré ešte vôbec nie sú zaevidované, pre mňa dôvodom osobitnej obavy.
Presne preto sme sa rozhodli napomôcť strategické projekty, aby pomohli a posilnili vedenie evidencie v partnerských a susedných krajinách, čiastočne z európskych programov financovania.
(DE) Vážená pani predsedajúca, pán komisár, vo vašich príkladoch ste zvlášť spomenuli, že štyri členské štáty zriadili núdzové telefónne linky. Sú tu aj iné záležitosti, pamätám si nedávnu situáciu s cunami, kedy tí, ktorí prišli do tejto oblasti napríklad uspokojiť svoje pedofilné sklony, boli chránení ochranou údajov a ich príbuzní nevedeli, kto bol skutočne postihnutý. Nie je načase, aby sme prestali byť tajnostkársky a začali menovať tieto členské štáty? "Menovať a vystavovať na hanbu" by bola vhodná metóda ako podnietiť tieto členské štáty, aby robili, čo majú a aby nakoniec ukázali lepšie správanie.
podpredseda Komisie. - - Už som povedal, že vôbec nie som spokojný s úrovňou realizácie a že doposiaľ toto rozhodnutie uplatnili len štyri členské štáty. Toto rozhodnutie musí byť uvedené do praxe vo všetkých členských štátoch. Skutočnosť, že zatiaľ len štyri členské štáty uplatňujú jednomyseľne prijaté rozhodnutie z februára 2007, ukazuje, že musíme urobiť oveľa viac.
otázke na ústne zodpovedanie - B6-0321/2007) týkajúcej sa zvýšenia cien potravín a ochrany spotrebiteľa, ktorú položil Joseph Daul, Lutz Goepel a Neil Parish v mene skupiny PPE-DE pre Komisiu,
otázke na ústne zodpovedanie - B6-0377/2007) týkajúcej sa zvýšenia cien potravín a ochrane spotrebiteľa, ktorú položil Luis Manuel Capoulas Santos v mene skupiny PSE pre Komisiu,
otázke na ústne zodpovedanie - B6-0378/2007) týkajúcej sa zvýšenia cien potravín a ochrane spotrebiteľa, ktorú položil Sergio Berlato, Janusz Wojciechowski, Gintaras Didžiokas a Liam Aylward v mene skupiny UEN pre Komisiu,
autor. - Vážený pán predsedajúci, mám veľkú radosť z toho, že môžem dnes večer vystúpiť a prehovoriť, pretože v súčasnosti sme v situácii, kedy sa bezpečnosť potravín stala skutočným problémom. Dvadsaťpäť rokov bol v Európe nadbytok potravín. V skutočnosti prijímame v oblasti poľnohospodárstva, spoločnej poľnohospodárskej politiky mnoho rozhodnutí, aby sme obmedzili výrobu s cieľom zachovať ceny, znížiť využívanie vývozných dotácií a vyvážať výrobky na svetové trhy.
Teraz sme v situácii, ktorá je úplne iná: v tomto roku sa ceny obilnín zvýšili trojnásobne; odvetvie hospodárskych zvierat má obrovský problém, pretože ich náklady na krmivo vzrástli približne o 50 % alebo 60 %. Táto situácia v nás vyvoláva mimoriadne obavy. Pán Daul, pán Goepel a ja sme predložili túto otázku na ústne zodpovedanie, a sme radi, že pani komisárka Fischerová Boelová je dnes večer prítomná, pretože sa domnievame, že už teraz musíme využiť každú možnosť, aby sme doviezli dodatočné množstvo krmiva do Európskej únie.
Budeme musieť čeliť skutočnosti, že existujú niektoré krmivá vyrobené z geneticky modifikovanej kukurice a sóje, ktoré v súčasnosti nie je možné doviezť do Európskej únie, pretože nemajú licenciu. Som presvedčený, že musíme túto možnosť zvážiť a musíme vytvoriť systém, prostredníctvom ktorého budeme môcť udeliť týmto výrobkom licenciu. Za predpokladu, že budú bezpečné, mali by sme ich doviezť ako krmivo pre hydinu a najmä ošípané, ako aj pre hovädzí dobytok a dojnice, pretože potrebujeme zachovať vysokú konkurencieschopnosť nášho priemyslu.
Okrem toho musíme zvážiť situáciu supermarketov. Nezabúdajme, že sa neobávame len o ceny, ktoré poľnohospodári dostávajú za svoj tovar, ale zaujímame sa aj o to, akú cenu musí zaplatiť spotrebiteľ. Sme svedkami toho, že napríklad z nespracovanej pšenice sa v skutočnosti vyrába iba 10 % bochníka chleba a aj napriek tomu cena bochníka závratne rastie, pretože supermarkety tvrdia, že za pšenicu musia platiť omnoho vyššiu cenu. Musíme preto vyvinúť tlak na supermarkety, aby sme zabezpečili, že spotrebitelia platia správnu cenu.
Je úžasné, že európske poľnohospodárstvo tým získava veľmi silnú pozíciu, aby sa vyrovnalo s prekrásnym novým svetom, pretože budeme potrebovať potravinársku výrobu, poľnohospodárov a vidiek. Všetky uvedené oblasti fungujú veľmi dobre.
Ale, ako tvrdím, teraz musíme vytvoriť rovnováhu medzi odvetvím obilnín a odvetvím hospodárskych zvierat. Preto sme predložili túto otázku. Radi by sme si vypočuli názor pani komisárky Fischerovej Boelovej.
autor. - (PT) Vážený pán predsedajúci, vážená pani komisárka, rád vás znova vidím na pôde Parlamentu. Ako viete, pred niekoľkými mesiacmi sme boli prekvapení situáciou na trhu niektorých poľnohospodárskych výrobkov, ktorú sme nedávno predtým považovali za nemysliteľnú. Vznikol nesmierny tlak na dodávky s dôsledkami, ktoré pozorujeme.
Tento tlak postupne spôsobil závažný zmätok v odvetví chovu hospodárskych zvierat, predvídateľné dôsledky v raste spotrebiteľských cien a nezabúdajme na varovanie organizácie FAO o dôsledkoch pre potraviny v mnohých oblastiach sveta, ktoré by mohli vyplynúť z tejto situácie. Nezabúdajme, že kým v Európe minieme 10 až 20 % príjmov domácností na potraviny, sú spoločnosti, v ktorých táto položka predstavuje 90 % príjmov a viac. Nie je zložité si predstaviť, čo by rast cien znamenal pre tieto rozsiahle populácie, ktoré už aj tak sú vo veľkej miere znevýhodnené.
Preto musíme okamžite konať a som veľmi rád, že Komisia konala pohotovo a správnym spôsobom tým, že prijala niektoré zmierňujúce opatrenia a zrušila záväzky na rok 2008 v súvislosti s vyňatím pôdy z produkcie . Je škoda, že sme nevykonali viac. Mohli byť pravdepodobne prijaté aj iné opatrenia bez dodatočných nákladov pre rozpočet Spoločenstva, ako napríklad podpora autorizácie platieb pomoci pre niektorých chovateľov hospodárskych zvierat, na ktorú majú nárok, a ktorí sú samozrejme dvojnásobne poškodení nielen rastúcimi cenami, ale aj tým, že sa musia vysporiadať s chorobami hospodárskych zvierat, akou je "katarálna horúčka". Domnievam sa teda, že tentoraz sme mohli vykonať trochu viac.
Najviac zo všetkého však musíme dôkladnejšie posudzovať a analyzovať situáciu, aby sme mohli rýchlo stanoviť opatrenia, ktoré z krátkodobého hľadiska, možno prijať v blízkej budúcnosti. Prirodzene, že dôverujeme citlivosti pani komisárky a Komisie v tom, že nadviažu na naše obavy.
autor. - (IT) Vážený pán predsedajúci, pani komisárka, dámy a páni v celej Európe pozorujeme paušálne zvyšovanie cien potravín. Vykonané prieskumy trhu ukazujú, že európski spotrebitelia radikálne menia svoje stravovacie návyky. Sú nútení zmeniť kvalitu a druh výrobkov, ktoré kupujú v dôsledku prehnane vysokých cien.
Toto zvyšovanie možno prisúdiť nadmernému počtu prechodných fáz, ktorými musia výrobky prejsť na ceste od výrobcu k spotrebiteľovi a neprimeranému zvyšovaniu, ktoré uplatňujú hlavné reťazce supermarketov. Jedna vec je však istá: nemôžeme a nesmieme obviňovať našich poľnohospodárov, ktorí sú hlavnými obeťami tejto znepokojujúcej situácie.
Vážený pán predsedajúci a pani komisárka, domnievame sa, že teraz viac než kedykoľvek predtým musíme ochrániť európsky poľnohospodársky model s cieľom brániť národné poľnohospodárske trhy pred fluktuáciou medzinárodných cien a vytvoriť základ pre ochranu výrobných modelov a využívania územia, ktoré sú tak príznačné pre európske poľnohospodárstvo. Vítame nedávne rozhodnutie Rady o ratifikácii návrhu zrušenia záväzkov v súvislosti s vyňatím pôdy z produkcie na rok 2008.
Týmto však nevynakladáme dostatočné úsilie na to, aby sme mohli byť spokojní so znepokojujúcou situáciou v súvislosti so zásobami pšenice a rastúcou cenou obilnín na svetových trhoch. Potrebujeme spolupracovať s rôznymi organizáciami spoločného trhu a správne využiť tieto mechanizmy pre opätovné dosiahnutie rovnováhy trhu, ktorá by pomohla uvoľniť ceny potravín aspoň na vnútornom trhu. V poslednej otázke sme požiadali Komisiu, aby navrhla okamžité zvýšenie kvót na mlieko najmenej o 2 - 3 % s cieľom ustáliť cenu tohto tovaru širokej spotreby.
V súčasnej zložitej hospodárskej klíme Európska únia a členské štáty majú zodpovednosť pomáhať spotrebiteľom zachovať ich kúpnu silu v oblasti potravín a zároveň ochraňovať právo našich poľnohospodárov na zisk.
členka Komisie. - Vážený pán predsedajúci, spomínam si na starú japonskú kliatbu: "Nech žiješ v zaujímavých časoch" a domnievam sa, že to je presne to, čo prežívame my. Ako to už uviedli rečníci, v posledných šiestich až ôsmich mesiacoch sme videli raketové stúpanie cien nespracovaných surovín v odvetví poľnohospodárstva. Musím však povedať, že z historického hľadiska, k zvyšovaniu dochádza z nízkej úrovne. Domnievam sa, že je dôležité, aby sme si to všetci uvedomili. Tento nárast cien sa odrazí v spotrebiteľských cenách, ale v nižšej miere. Ak môžem uviesť príklad chleba, základnej komodity, použijem nemecký príklad. Ak si vezmete cenu chleba v supermarkete alebo v obchode v Nemecku, iba 4 % ceny sa vzťahujú na cenu nákladov na pšenicu.
Ako už bolo uvedené, v mliekárenskom sektore sa očakáva niekoľko rôznych opatrení. V 11 členských štátoch boli 1. apríla 2006 a 1. apríla 2007 zvýšené kvóty na mlieko o 0,5 %. Osem nových členských štátov dostalo 1. apríla 2006 rezervu na reštrukturalizáciu v rozpätí od 2 % do 5 % výšky ich národnej kvóty. V nasledujúcom roku, 1. apríla 2008, dostane 11 členských štátov k zvýšenej kvóte ďalších 0,5 %.
Okrem toho bola podporná pomoc výrazne znížená a v súčasnosti vôbec neexistujú vývozné náhrady a pomoc pri predaji, tieto možnosti sa vôbec nevyužívajú. Komisia prijme koncom tohto roka správu o vyhliadkach trhu v mliekárenskom sektore a poskytne nám tým základ pre ďalšie diskusie o potrebe opätovného zvyšovania kvóty. Už som tu navyše mala príležitosť jasne naznačiť zánik systému kvót na mlieko do 31. marca 2015. Rovnako som uviedla, že systém kvót je potrebné rušiť, odteraz až do roku 2015, plynulým spôsobom. Ďalšou z uvedených možností je zvýšiť v tomto období systém kvót a budeme mať príležitosť diskutovať o tom počas kontroly stavu v nasledujúcom roku.
V sektore obilnín sú dôvody zvýšenia cien rôzne. Aby sme sa vyhli nedorozumeniam, mala by som uviesť, že prudké zvyšovanie cien nie je spôsobené biopalivami. V súčasnosti v Európe využívame menej než 2 % produkcie obilnín na výrobu etanolu. Dôvody sú však iné: nepriaznivé poveternostné podmienky v Austrálii, sucho v južnej Európe, záplavy v severnej časti Európy, narastajúci dopyt Indie a Číny a obmedzený vývoz Ruska a Ukrajiny. Ďalej samozrejme dochádza k "efektu snehovej gule" vďaka veľmi silnému dôrazu na etanol zo strany Spojených štátov amerických, čo do určitej miery ovplyvňuje ceny kukurice.
Ako už bolo uvedené, Komisia reagovala: množstvo pôdy vyňatej z produkcie je pre nasledujúci produkčný rok na nulovej úrovni, takže v jeseni tohto roku a jari nasledujúceho roku sa bude siať. Otázka, či pokračovať v tom, že sa pôda z produkcie nebude vynímať, bude predmetom diskusie počas nasledujúcej kontroly stavu. Očakávame, že nevyňatie pôdy z produkcie by mohlo prispieť vytvoreniu 10, 12 až 15 ton zásob v závislosti od klimatických podmienok. Okrem toho predložím kolégiu komisárov návrh Rade na pozastavenie dovozných ciel na obilniny pre nasledujúci trhový rok. Domnievam sa, že tieto iniciatívy nám pomôžu oslabiť tlak na odvetvie chovu hospodárskych zvierat a spotrebiteľské ceny.
Sektor bravčového mäsa trápia iné problémy. Mäsa je dostatočné množstvo, v sektore teda dochádza k nerovnováhe vstupu a výstupu, a preto sa riadiaci výbor minulý štvrtok rozhodol vytvoriť možnosť súkromného uskladnenia, ktoré, dúfam, v sektore bravčového mäsa pomôže odstrániť ťažkosti. Existujú iné možnosti, ale domnievam sa, že by sme sa mali pokúsiť nájsť správnu rovnováhu, pretože ak máme iba predlžovať bolesť, nezískame vôbec nič.
Som teda presvedčená, že sme reagovali a mám príležitosť poďakovať Parlamentu za jeho rýchlu reakciu, aby sme mohli vyslať odvetviu poľnohospodárstva jasný a okamžitý signál týkajúci sa pôdy vynímanej z produkcie. Vzhľadom na to, že môj čas uplynul, v záverečných poznámkach by som sa rada vrátila k otázke geneticky modifikovaných organizmov.
v mene skupiny PPE-DE. - Vážený pán predsedajúci, rada by som sa podelila o svoj čas s pani komisárkou, pretože ma zaujímajú jej stanoviská ku geneticky modifikovaným organizmom, ale budem prítomná počas celej rozpravy.
V tejto snemovni to neodznelo prvýkrát a myslím, že koniec obdobia relatívne lacných potravín je trpkou skutočnosťou. Tiež si myslím, že tento priebeh nepredpokladali v Komisii a ani na celosvetovej úrovni.
Pani komisárka uviedla niektoré dôvody súčasnej nerovnováhy v dopyte a ponuke a ja s ňou súhlasím. Počasie, klimatická zmena, dopyt rozvojových krajín a, samozrejme, biopalivá pôsobia celosvetovo. Pani komisárka to potvrdila. Je však dôležité si uvedomiť, a v tejto snemovni to už uviedli kolegovia predo mnou, čo váš predchodca, pán Fischler, vyhlásil pri reforme SPP v roku 2003. Sľúbil farmárom lepšie trhové ceny. V súčasnosti možno vidíme následky týchto reforiem. Začíname ich spochybňovať pre ich vplyv na spotrebiteľské ceny.
Zelená kniha: K Európe bez tabakového dymu: možnosti politiky na úrovni EÚ (rozprava)
Ďalším bodom je správa pána Florenza v mene Výboru pre životné prostredie, verejné zdravie a bezpečnosť potravín o Zelenej knihe "K Európe bez tabakového dymu: možnosti politiky na úrovni EÚ."
spravodajca. - (DE) Vážený pán predsedajúci, pán komisár, som rád, že Európska únia opäť diskutuje o spotrebe tabaku. Iba v mojej krajine zomrie každý deň v dôsledku spotreby tabaku 350 ľudí. Je teda správne, že sa touto otázkou zaoberáme na európskej úrovni. Som veľmi rád, že výbor sa rozhodol začať európsku iniciatívu s cieľom pokračovať v podpore zákazu fajčenia v reštauráciách, kaviarňach, pohostinných zariadeniach a vo verejných budovách. Domnievam sa, že to je správny prístup.
To, či potrebujeme zaviesť európske právne predpisy, alebo vnútroštátne právne predpisy, ktoré by potom možno boli zavedené v európskom rámci, je predmetom rozpravy. Tí, ktorí sú stále presvedčení, že právne predpisy nepotrebujeme, by nemali zabúdať, že v súvislosti s rámcovou smernicou o kvalite ovzdušia, ktorú sme tu schválili pred niekoľkými týždňami, sme diskutovali o prijatí 20 alebo 25 ppm jemných častíc v ovzduší. Pán komisár, číselný údaj v priemernom pohostinnom zariadení je 540 gramov a v obľúbenom zariadení v tejto oblasti "Aviateur" po polnoci je to 1730 gramov. Vidíte teda, aké obrovské sú rozdiely a aká je táto otázka dôležitá.
Ďalším veľmi dôležitým bodom, ktorý ma mnoho rokov znepokojuje sú prídavné látky. Dokonca aj v súčasnosti je v cigaretách možno 600 prídavných látok, pričom 70 až 80 z nich je na "červenej listine." Sú to vysoko toxické, karcinogénne látky, ktoré môžu zničiť plodnosť našej mládeže a chytiť ich do pasce závislosti. Tieto látky si vyžadujú veľmi kritické a dôkladné preskúmanie, samozrejme na náklady výrobcov. Myšlienka pána komisára Kyprianoua o tom, že musí vynaložiť svoje posledné drobné na testy potrebné z dôvodov, za ktoré môže tento priemysel, je poľutovaniahodná. Otázku nákladov je preto potrebné vyriešiť tým, že sa dôkladne presunie do zodpovednosti Komisie. Domnievam sa, že tento krok odhalí mnoho patogénnych prímesí v cigaretách. Cigarety sú však stále nebezpečné.
Ďalším dôležitým bodom je pre mňa otázka, či z dlhodobého hľadiska môžeme prinútiť priemysel znášať niektoré časti nákladov vzniknutých v dôsledku fajčenia. V mnohých oblastiach sme zaviedli zodpovednosť výrobcu: ak skončíte s autom v priekope z dôvodu chyby v aute, musí platiť výrobca auta.
Pán komisár, rád by som videl vašu snahu začať s týmto prerozdelením nákladov na výrobcov tabakových výrobkov, pretože ak sa nad tým zamyslím, moja krajina minie 50 miliárd EUR na návrat ľudí do života. Prečo by mal byť niekto, kto cigaretu nedržal nikdy v rukách, súčasťou tohto procesu? Je to veľmi nespravodlivé a bol by som rád, keby poslanci so sociálnym cítením na tejto strane snemovne usilovne pracovali na vyriešení tejto otázky. Náklady by sa mali presunúť na tu správnu stranu, na stranu výrobcov, ktorí sú za ne zodpovední. Samozrejme, že tieto náklady potom zohľadnia inde. Uvedomujem si, že v sociálnom trhovom hospodárstve to tak chodí.
Každý rok zomrú v Európe následkom fajčenia tisícky ľudí. Musíme preto zaviesť správne a prísne pravidlá.
člen Komisie. - Vážený pán predsedajúci, najprv by som rád zablahoželal a poďakoval spravodajcovi, pánovi Florenzovi. Myslím, že on a ostatní prítomní kolegovia si pamätajú od prvého dňa môjho vystúpenia v Európskom parlamente, ktorému mimochodom pán Florenz predsedal, môj veľmi pevný záväzok: Rád by som videl Európu bez tabaku.
Domnievam sa, že pomaly a postupne k tomu spejeme. Rád by som poďakoval pánovi Florenzovi za jeho činnosť, oddanosť a odhodlanie v tejto oblasti. Ak dovolíte, pán predsedajúci, rád by som bol trocha osobný a zaželal pánovi Florenzovi všetko najlepšie k narodeninám. Viem, že narodeniny mal včera. Nezmienim sa o veku, keďže nechcem vytvoriť medziinštitucionálny problém, ale rád by som mu zaželal mnoho šťastných návratov.
Rád by som uviedol, že v oblasti prostredia bez dymu v Európskej únii pozorujeme trend a značné zlepšenie v porovnaní so situáciou pred troma rokmi, kedy iba Írsko, a myslím, že Taliansko, zaviedli tieto zákazy. V súčasnosti je omnoho viac štátov, ktoré prijali tieto komplexnejšie zákazy, niektoré s niekoľkými výnimkami. K tejto otázke sa vrátim o chvíľu. Som však presvedčený, že Komisia, členské štáty a predovšetkým Európsky parlament potrebujú vyvinúť spoločné úsilie, aby sme dosiahli tento cieľ. Prínos Parlamentu pri prijatí smernice o tabaku bol životne dôležitý a rád by som dnešnú správu považoval za podporu politík za prostredie bez dymu.
Som potešený aj z toho dôvodu, že správa zaujíma veľmi pozitívny a konštruktívny postoj k zelenej knihe Komisie, najmä v otázke podpory stanoviska Komisie o tom, že iba úplným zákazom fajčenia možno náležite ochraňovať zdravie občanov a pracovníkov. O tejto otázke musíme hovoriť otvorene. Po prvé, komplexný zákaz fajčenia ochraňuje pred pasívnym fajčením, bráni ľuďom, najmä mladistvým ľuďom, aby začali fajčiť a pre mnoho ľudí je to dôvod, aby fajčiť prestali. Vytvára rovnaké podmienky, a to je dôležitý faktor, pre rôznych prevádzkovateľov, najmä v zábavnom priemysle, pretože aby výnimky neviedli k neúčinnému zákazu, musia prevádzkovatelia vybudovať oddelené miestnosti, oddelené ventilačné systémy, vytvoriť negatívny tlak. Uvedené zásahy predstavujú náklady, ktoré si nemôžu dovoliť všetci prevádzkovatelia. Tieto požiadavky vytvárajú rovnaké podmienky a je tiež jednoduchšie ich presadiť bez výnimiek. Skúsenosti z Európskej únie, ale aj z iných jurisdikcií, ktoré zaviedli tieto zákazy pred nami dokazujú, že tieto zákazy nemali na sektor ubytovacích a stravovacích služieb negatívny účinok. V skutočnosti sa v mnohých prípadoch príjmy zvýšili.
Pre mňa je dôležitý výsledok. Toto sa snažíme dosiahnuť. Proces dosahovania ma veľmi nezaujíma, či to je európska, národná alebo v niektorých prípadoch regionálna legislatíva. Potrebujeme dosiahnuť cieľ. Som pripravený a ochotný prijať rad postupných krokov za predpokladu, že na konci, a nie ďaleko, bude cieľ zavedenia úplného zákazu.
Kde sme v súčasnosti? Rád by som to povedal. Úplný zákaz bol zavedený v Írsku, Spojenom kráľovstve, v celom Spojenom kráľovstve. Švédsko, Taliansko, Malta, Litva, Estónsko a Fínsko už zaviedli pomerne dôkladné zákazy fajčenia aj s výnimkami o špeciálnych izolovaných miestnostiach s osobitnými ventilačnými systémami. Francúzsko nasledovalo tento prístup spočívajúci v dvoch fázach. Od budúceho roka teda budú v podobnej situácii. V Belgicku, Španielsku a Holandsku sú zavedené podobné obmedzenia, ale s viacerými výnimkami v prípade ubytovacích a stravovacích zariadení. Pokrok sme dosiahli v krajinách ako Nemecko a Rakúsko, v ktorých sa iniciatívy pripravujú s cieľom posilniť platné nariadenia o prostredí bez dymu.
Ako viete, vypracovali sme zelenú knihu. V Rade sa uskutočnila konzultácia, rozprava a v súčasnosti, s prispením Európskeho parlamentu, zamýšľam zhodnotiť výsledky a rozhodnúť o ďalšom kroku na európskej úrovni a o tom, aké opatrenie prijať. Z medzinárodných záväzkov podľa Rámcového dohovoru o kontrole tabaku pre nás vyplývajú povinnosti, ktoré zhrnieme a rozhodneme o ďalšom kroku.
Prejdem k ďalšiemu bodu v správe, smernici o tabakových výrobkoch. Som presvedčený, že je to veľmi dôležitá otázka. Koncom tohto roka vypracujeme druhú správu o uplatňovaní tejto smernice, analyzujeme v nej stav uplatňovania smernice a stanovíme oblasti, v ktorých sú v budúcnosti potrebné zmeny a doplnenia. Druhá správa bude nadväzovať na súčasnú správu. Niekoľko otázok v dnešnej správe bude zahrnutých v našej správe, napríklad otázky o regulácii tabakových prímesí, požiadavky súvisiace so značením tabakových výrobkov a zodpovednosťou výrobcov.
Rád by som spomenul dva body. Prvým je otázka obrázkových varovaní. Ako viete, vytvorili sme databázu rôznych fotografií a obrázkov, ktoré možno použiť ako obrázkové varovania, ale musím pripustiť sklamanie z toho, že veľmi málo členských štátov databázu využilo. Je mi to naozaj ľúto. Aby som uviedol príklad, čítam svoje poznámky, zaviedlo ich iba Belgicko. Rumunsko ich zavedie budúci rok, Spojené kráľovstvo tiež v neskoršom období budúceho roka. Vlády Fínska a Lotyšska sa zaviazali zaviesť tieto ilustrované varovania v blízkej budúcnosti. Toto sme dosiahli po mnohých výzvach a naliehaniach na členské štáty.
Mnoho krajín mimo Európskej únie ako Švajčiarsko a Nový Zéland s nami podpísalo licenčné dohody, aby mohli využívať naše obrázky a návrhy. Takže situácia v Európskej únii je z môjho pohľadu veľkým sklamaním, a preto veľmi vážne uvažujeme o zmene a doplnení príslušnej smernice a o zavedení povinnosti používať obrázkové varovania. Návrh Parlamentu o zobrazení ilustrovaných varovaní na obidvoch stranách balenia považujem tiež za veľmi zaujímavý. Tento návrh preskúmame.
Na záver, zákaz propagovania tabakových výrobkov sa v súčasnosti uplatňuje vo všetkých krajinách. V niektorých členských štátoch sa vyskytli ťažkosti. Vyriešili sme ich, niektoré prostredníctvom súdnych žalôb, iné presviedčaním, ale v súčasnosti platí zákaz všade. Rád by som spomenul osobitnú iniciatívu, ktorú sme nedávno prijali s cieľom presvedčiť krajiny mimo EÚ, aby zastavili sponzorstvo pretekov Formuly 1 zo strany tabakového priemyslu.
Ako viete, nemáme právnu exteritoriálnu kompetenciu, na druhej strane, keďže sú tieto udalosti vysielané v Európe, pozerajú ich občania Európy, ovplyvňujú mladistvých v Európe, oslabujú európsku legislatívu a európske politiky v tejto oblasti. V tejto súvislosti som sa teda spojil so súkromným sektorom a príslušnými krajinami, sú to iba tri krajiny, ktoré stále umožňujú sponzorstvo tabakových spoločností a hostia preteky Formuly 1. Dúfajme, že čoskoro dosiahneme pozitívne výsledky. Ja budem túto záležitosť sledovať.
Ešte raz by som rád poďakoval spravodajcovi, ale aj poslancom Parlamentu, ktorí sú oddaní tomuto úsiliu. Povedal som to v prvý deň, z môjho hľadiska je veľmi frustrujúce, ak v Európskej únii s najvyššou úrovňou vzdelávania a životnou úrovňou stále zomierajú ľudia na choroby, ktorým možno predchádzať. Viac než 600 000 ľudí zomrie na choroby súvisiace s fajčením. Domnievam sa, že je to životný štýl, ktorý možno zmeniť.
v mene skupiny PPE-DE. - (NL) Vážený pán predsedajúci, dámy a páni, presne pred 20 rokmi, ako právna poradkyňa v úrade belgického štátneho tajomníka pre zdravie som mala príležitosť vypracovať nariadenia, ktoré viedli k prvému vnútroštátnemu rozhodnutiu o zákaze fajčenia na verejných miestach vo vtedajšom Európskom spoločenstve.
Dámy a páni, domnievam sa, že uznesením, o ktorom budeme zajtra hlasovať tiež zohrávame istú priekopnícku úlohu v tejto oblasti. Iniciatíva v zelenej knihe a vynikajúca správa pána Florenza nám nepochybne ukázali smer. Každý, kto si prečíta uznesenie, môže dospieť iba k jednému záveru: Európsky parlament si v budúcnosti volí politiku nulovej tolerancie fajčenia.
Vyžaduje sa okamžitý zákaz škodlivých prísad, účinné uplatňovanie ručenia za produkty pokiaľ ide o výrobcov tabaku. Toto sú príklady častí, ktoré hovoria samé za seba. V uznesení sa ďalej vyzýva na neobmedzený zákaz fajčenia na verejných miestach, vo verejných dopravných prostriedkoch, na uzavretých pracoviskách vrátane stravovacích a pohostinných zariadení.
V tejto súvislosti je však moja skupina presvedčená, že musia byť zohľadnené rozhodnutia prijaté nedávno v niekoľkých členských štátoch obsahujúce výzvy na vysoké investície v niekoľkých sektoroch, od ktorých sa ešte neupustilo. Je potrebné zohľadniť ich, ale náš celkový dlhodobý cieľ, ktorý musíme dosahovať uvedomelo a bez váhania, musí spočívať v neobmedzenom zákaze fajčenia, pričom sa bude týkať aj uvedených miest.
V týchto otázkach nám vietor fúka do plachiet. Ak sa máme spoľahnúť na prieskumy Eurobarometra a iné prieskumy, obyvatelia nás v plnej miere podporujú. Každému, kto stále váha v súvislosti s potrebou intervencie by som rada zdôraznila, že odkedy sme prišli do Štrasburgu v pondelok popoludní, podľa štatistických údajov na následky pasívneho fajčenia zomrelo približne 480 Európanov .
Dámy a páni, musíme prijať opatrenia proti tomuto stavu. Aj moja skupina zamýšľa vyvinúť maximálne úsilie v tejto záležitosti a podporovať všetky kampane proti fajčeniu.
v mene skupiny PSE. - Vážený pán predsedajúci, Medzinárodná agentúra pre výskum rakoviny nedávno preskúmala všetky dostupné dôkazy o sekundárnom dyme a rakovine. Bol to nezávislý medzinárodný panel vedcov z 12 krajín zvolaný Svetovou zdravotníckou organizáciou. Dospeli k záveru, že sekundárny dym má karcinogénne účinky, a že vystavenie cigaretovému dymu iných ľudí zvyšuje riziko rakoviny pľúc v prípade nefajčiarov o 25 až 30 %, čo je pomerne prekvapujúci číselný údaj.
Je zrejmé, že ľudia na pracovisku a na uzavretých verejných miestach majú právo byť chránení pred cigaretovým dymom iných ľudí. Nezabúdajte, že väčšina populácie sú nefajčiari. Najlepší spôsob riešenia tohto problému spočíva v komplexnej regulácii v prospech prostredia bez dymu na úrovni členského štátu vrátane všetkých uzavretých verejných priestorov a pracovísk.
Nesúhlasím preto s pozmeňujúcim a doplňujúcim návrhom 3 pána Florenza, v ktorom žiada o obmedzené výnimky. Musíme umožniť minimálne množstvo výnimiek.
Protokol, ktorým sa mení a dopĺňa Dohoda o obchodných aspektoch práv duševného vlastníctva (TRIPS) (rozprava)
Ďalším bodom je odporúčanie pána Gianlucu Sustu v mene Výboru pre medzinárodný obchod o Protokole, ktorým sa mení a dopĺňa Dohoda o obchodných aspektoch práv duševného vlastníctva (TRIPS) (08934/2006 - C6-0359/2006 -
spravodajca. - (IT) Vážený pán predsedajúci, pán komisár, dámy a páni, najprv by som rád využil túto príležitosť a poďakoval sekretariátu skupiny Aliancie liberálov a demokratov za Európu v Parlamente za podporu, ktorú mi vyjadril. Rád by som tiež poďakoval všetkým tieňovým spravodajcom a pánovi Van Heckemu, ktorí pracovali predo mnou na tejto otázke, za vynikajúcu prácu a za zachovanie jednotnosti našej inštitúcie až do konca.
Podľa môjho názoru bola parlamentná podpora prístupu k liekom v rozvojových a menej rozvinutých krajinách, v ktorých sú najpotrebnejšie, najsilnejšou stránkou kampane. Právo na zdravie a prístup k zdraviu za dostupné ceny sú základnými právami, ktoré by mali byť zabezpečené pre všetkých občanov. Nanešťastie príliš dobre vieme, že to nie je stále tak. Až príliš často sú ceny stanovené farmaceutickým priemyslom veľmi vysoké. Následkom toho sa krajiny, v ktorých sú lieky najpotrebnejšie, ocitajú v ťažkostiach.
Z toho dôvodu, ako som už niekoľkokrát uviedol vo Výbore pre medzinárodný obchod a na plenárnom zasadnutí, Parlament nemôže slepo prijímať Protokol, ktorým sa mení a dopĺňa dohoda TRIPS, ako keby to bol univerzálny všeliek a následne považovať záležitosť za ukončenú. Parlament chcel, aby sa vykonalo viac, aspoň v rámci Európskej únie, pretože Európska únia môže a musí urobiť viac.
Dokonca ani vzhľadom na poľutovaniahodné udalosti tohto leta, ako je výmena listov s Thajskom, aj keď je táto udalosť čiastočne uzavretá, by Európsky parlament, ktorý bol vždy dôrazným obhajcom využitia všetkých možností v rámci dohody TRIPS, nemohol ponúknuť schválenie uznesenia protokolu bez skutočných a účinných záruk zo strany Komisie a Rady.
Je korektné zdôrazniť, že počas týchto mesiacov úzkej spolupráce s Komisiou a Radou sme nepochybne splnili dôležitý cieľ pre Európsku úniu tým, že sme v podstate technický dokument posunuli na prvé miesta európskeho politického programu.
Som presvedčený, že konečný výsledok možno považovať za úspech nielen z uvedeného dôvodu, ale najmä preto, že sme dosiahli pokrok v mimoriadne citlivých oblastiach, ako je podpora využívania možností ustanovených v dohode TRIPS, aby sme mohli v rámci národných programov verejného zdravia podporovať prístup k nevyhnutným liekom za dostupné ceny.
Podporujem predovšetkým jednoznačný odkaz na článok 30 dohody TRIPS, obsiahnutý vo vyhlásení Rady predloženom v pondelok. Pre moju skupinu to znamená záruku a zabezpečenie toho, že členské štáty budú schopné využívať tento nástroj bez nátlaku, a že v krajinách s najvyššou potrebou liekov budú tieto lieky ľahšie dostupné.
Po druhé: Mám tiež radosť z výsledkov v súvislosti s doložkami TRIPS-plus, najmä z prísnejších ustanovení súvisiacich s tými, ktoré sú ustanovené v dohode TRIPS. Parlament, Rada a Komisia súhlasili s tým, aby sa neuskutočnili rokovania o budúcich bilaterálnych alebo regionálnych dohodách s rozvojovými krajinami o ustanoveniach, ktoré by mohli mať negatívne dôsledky pre zdravie a prístup k liekom.
Aj napriek tomu, že uznávam úsilie portugalského predsedníctva by som sa rád spýtal, či znenie vyhlásenia možno ďalej vylepšiť, najmä časť, ktorá uvádza chudobné rozvojové krajiny. Tento výraz by mohol spôsobiť zmätok, keďže v súčasnosti je bežné uvádzať rozvojové krajiny a kategóriu menej rozvinutých krajín. Nová kategória by skomplikovala situáciu. Okrem toho je dôležité zdôrazniť, že všetky rozvojové krajiny, dokonca krajiny ako Brazília, India atď., musia byť schopné využívať súčasný systém bez toho, aby sa v budúcnosti vystavili nebezpečenstvu zavedenia ponižujúcich ustanovení .
V neposlednom rade je nevyhnutné zdôrazniť vynaložené úsilie v súvislosti s presunom rozvoja a technologického výskumu do južných krajín. Skupina ALDE je pripravená súhlasiť, pretože je presvedčená, že "nie" by vyslalo negatívny signál krajinám s najväčšou potrebou a bolo by nezodpovedné zo strany Európskej únie vzhľadom na to, že opätovné otvorenie rokovaní WTO je nereálne.
Tým sa však nemení skutočnosť, že naďalej máme výhrady voči účinnosti mechanizmu, ktorý preskúmala a schválila WTO. Z toho dôvodu, a takmer na záver, by som rád potvrdil, že EÚ sa v tejto fáze nezastaví. Parlament urobí všetko, čo bude v jeho silách, aby zabezpečil, že budú uskutočnené záruky poskytnuté v posledných mesiacoch.
Žiadame preto pána komisára Mandelsona, ktorý vo svojom liste potvrdil, že nezamýšľa rokovať o doložkách TRIPS-plus, aby z návrhu dohody o hospodárskom partnerstve s karibskými krajinami odstránil požiadavku na dodržiavanie a prijatie záväzkov Zmluvy o patentovej spolupráci a ustanovenia, týkajúce sa duševného vlastníctva smernice 2004/48/ES o vymožiteľnosti práv duševného vlastníctva, ktoré sa jasne podobajú doložkám TRIPS-plus.
člen Komisie. - Vážený pán predsedajúci, som rád, že sme dospeli k riešeniu dôležitej otázky dostupnosti liečiv pre chudobné, rozvíjajúce sa krajiny, s ktorým všetci súhlasia. Naša diskusia v priebehu posledných mesiacov bola plodná, veľmi intenzívna s kvalitnou výmenou názorov, za čo by som sa chcel Parlamentu poďakovať. Komisia vždy chápala obavy Parlamentu a v skutočnosti mnohé z nich cítila aj ona sama. Aj preto mala Komisia v diskusii o TRIPS a prístupe k liečivám v rámci WTO vedúce postavenie.
Vnímal som túto diskusiu ako príležitosť pre Komisiu, aby mohla objasniť svoje stanovisko týkajúce sa množstva problémov. Všetci súhlasíme, že pozmeňujúci a doplňujúci návrh o dohode TRIPS je jedným z mnohých riešení problému dostupnosti liečiv. Nepochybne sú potrebné ďalšie opatrenia, najmä na zlepšenie systémov zdravotnej starostlivosti a infraštruktúr, predovšetkým v chudobných, rozvíjajúcich sa krajinách.
Niektorí poslanci sa obávajú, že tento mechanizmus nebude fungovať. Rozhodne je priskoro niečo podobné tvrdiť. Nariadením, ktoré zavádza odstúpenie, sme spoločne s Parlamentom súhlasili s prehodnotením nariadenia tri roky po jeho vstúpení do platnosti a toto dodržíme.
Okrem toho podporujeme činnosť medzivládnej pracovnej skupiny s WHO s cieľom preskúmať ostatné opatrenia na ďalšie zlepšenie dostupnosti liečiv.
Komisia mohla znovu potvrdiť svoj vzťah k vyhláseniu podpísanom v Dauhe v súvislosti s dohodou TRIPS o verejnom zdravotníctve a svoju podporu pružnostiam, ktoré obsahovalo.
Podobne mi táto diskusia umožňuje rozptýliť akékoľvek nedorozumenie o činnosti Komisie v súvislosti s dohodami o hospodárskom partnerstve s krajinami AKT. Potvrdzujem, že v týchto dohodách a v ďalších budúcich bilaterálnych a regionálnych dohodách s chudobnými, rozvíjajúcimi sa krajinami Komisia nežiada a ani nebude žiadať opatrenia, ktoré by mohli ovplyvniť dostupnosť liečiv, alebo oslabiť pružnosti TRIPS, ktoré obsahuje vyhlásenie podpísané v Dauhe o dohode TRIPS a verejnom zdravotníctve.
Vďaka úprimnej a priamej diskusii sa Parlament nachádza v postavení, keď môže dať svoj súhlas návrhu Komisie. Európske spoločenstvo sa tak pripojí k ďalším členom organizácie WTO, ktorí už prijali dohodu TRIPS. Toto prijatie umožní Spoločenstvu, aby i naďalej v súvislosti s dostupnosťou liečiv zohrávalo hlavnú úlohu v rámci organizácie WTO.
Na záver chcem zdôrazniť, že dostupnosť liečiv ostáva prioritou Komisie a ja sám som ochotný v budúcnosti v súvislosti s touto záležitosťou pokračovať v konštruktívnej spolupráci s Parlamentom.
spravodajca Výboru pre právne veci požiadaného o stanovisko. - (FR) Vážený pán predsedajúci, pán komisár, dámy a páni, je mi ľúto, že sa zástupca Rady dnes večer nezúčastní na našej rozprave, pretože je to pre tentoraz naša hlavná kontaktná osoba. Atmosféra je tu euforická, každý je za a zajtra budeme voliť - myslím si, že drvivou väčšinou, vo veci ratifikácie tohto doplňujúceho a pozmeňujúceho návrhu k Dohode TRIPS, o ktorej sa predpokladá, že poskytne a poskytnúť by mala lepší prístup k zdravotníctvu v krajinách, ktoré nie sú dostatočne rozvinuté a nemajú farmaceutický priemysel, ktorý by im tento prístup umožniť.
Počas tejto dlhej rozpravy, ktorú sme mali o tejto problematike, sa stalo, že Parlament o čosi viac pochyboval ako Komisia o účinnosti tohto systému. Verím - a týmto by som sa chcel poďakovať Rade za to, že tentoraz vypočula Parlament viac než Komisia - a to viedlo k stanovisku zasielanému v pondelok ráno, vďaka ktorému sme pripustili, aby nám náš súhlas umožnil urobiť tento malý krok vpred. Ide o zlepšenie, ale je to zlepšenie, ktorého nedostatočnosť si uvedomujeme a máme niekoľko pochybností o jeho účinnosti. Týchto niekoľko pochybností treba odstrániť razantnosťou, akou členské štáty a Rada odporúčania aplikujú.
Teší ma však to, čo už bolo povedané pánom Mandelsonom, ktorý sám zverejnil skupinu odborníkov, ktorí majú nájsť iné prostriedky a vyhodnotenie týchto prostriedkov a myslím si, že budeme o týchto záležitostiach opäť diskutovať, keď uvidíme, či táto účinnosť napĺňa naše očakávania. V každom prípade ma teší pozitívny záver na tomto stupni, aj keď nejde dostatočne ďaleko.
v mene skupiny PPE-DE. - (EL) Vážený pán predsedajúci, ako spravodajca Európskej ľudovej strany by som sa mal poďakovať spravodajcovi, pánovi Sustovi a mojim ďalším kolegom-poslancom za potešujúcu plodnú spoluprácu, lebo nám umožnila prekonať niektoré rozdiely medzi politickými skupinami a dosiahnuť spoločné stanovisko k tejto dôležitej otázke. Pôsobnosť Európskeho parlamentu sa netýka len oblasti zodpovednosti uvedených v Zmluve; nebola obmedzená len na udelenie súhlasu. V júlovom uznesení sa dosiahlo politické víťazstvo vyjadrením jednotného priania presahujúceho politiku strán.
Hľadalo sa a dosiahlo, že Komisia a Rada vydali záväzky. Do veľkej miery sa zhodujú s názormi Európskeho parlamentu. Dalo by sa povedať, že to bola skúška inštitucionálnej spolupráce vzhľadom na novú úlohu, ktorú bude Európsky parlament hrať, keď sa prijme Reformná zmluva.
Prijatie doplňujúceho a pozmeňujúceho návrhu Úniou má preto podporu skutočných záväzkov, ktoré zabezpečia, aby tento proces úspešne fungoval. Zároveň idú tieto záväzky oveľa ďalej: stanovujú usmernenia pre integrovaný prístup k otázke verejného zdravotníctva rozvojových krajín.
Prijatie doplňujúceho a pozmeňujúceho návrhu k dohode TRIPS zo strany Únie vysiela pozitívny a optimistický odkaz rozvojovým krajinám. Dúfame, že bude taktiež zahŕňať aktívnu spoluprácu ostatných členov WTO.
v mene skupiny PSE. - (FR) Vážený pán predsedajúci, pán komisár, dámy a páni, počas našej poslednej rozpravy v júli o prístupe k liekom som zakončil moje pripomienky vyzývaním Rady a Komisie, aby urobili jasné a formálne záväzky, ktoré by zaručili aktívne zapojenie Európy do hľadania nových riešení a prianie byť predným bežcom v boji za prístup k dostupným liekom pre každého. Nemohli by sme byť spokojní s rozpravou, v ktorej by sa neurobili žiadne záväzky a dnes poznamenávam, že po niekoľkých mesiacoch diskusií medzi tromi inštitúciami sa realitou stávajú niektoré návrhy, ktoré sme urobili a ktoré sme skutočne chceli.
Ďalším bodom je správa Maria Mantovaniho, v mene Výboru pre zamestnanosť a sociálne veci, o návrhu odporúčania Európskeho parlamentu a Rady o vytvorení európskeho kvalifikačného rámca pre celoživotné vzdelávanie - C6-0294/2006 -.
člen Komisie. - Vážený pán predsedajúci, chcel by som sa poďakovať pánovi Mantovanimu a v mene Komisie by som chcel vyjadriť poďakovanie jemu a príslušným výborom za ich aktívny postoj a podporný prístup počas rokovaní o európskom kvalifikačnom rámci pre celoživotné vzdelávanie.
Toto odporúčanie ide do srdca toho, o čom je EÚ: mobilita, spolupráca medzi krajinami, zvyšovanie blahobytu a pomoc jednotlivým občanom. Navrhujeme vytvorenie európskeho kvalifikačného rámca, pretože vy, Európsky parlament a členské štáty ste nás požiadali o nájdenie spôsobu zvýšenia mobility a celoživotného vzdelávania, bez ktorých nemôžeme dosiahnuť lisabonské ciele. európsky kvalifikačný rámec bol vytvorený v rámci pracovného programu Vzdelávanie a odborná príprava 2010, vzdelávacia oblasť lisabonského programu.
Cieľom európskeho kvalifikačného rámca je prekonať prekážky stále existujúce pre európskych pracovníkov a študentov, keď chcú zmeniť prácu alebo sa chcú kvôli práci alebo štúdiu presťahovať do inej krajiny. Príliš často majú Európania ťažkosti, keď chcú využiť svoje kvalifikácie v inej európskej krajine. Dokonca aj v ich vlastnej krajine sú ich vzdelávacie cesty blokované slabou integráciou rôznych častí národného vzdelávacieho systému.
európsky kvalifikačný rámec navzájom prepojí rôzne národné kvalifikačné systémy krajín a poslúži ako konverzný nástroj. Vďaka nemu tak budú kvalifikácie iných krajín jasnejšie a tým sa jednotlivcom umožní odísť do inej krajiny, ak tak budú chcieť kvôli práci alebo štúdiu.
Na národnej úrovni chce - vlastne to už robí - stimulovať vývoj národných kvalifikačných rámcov. Kvalifikačné rámce podporujú celoživotné vzdelávanie, napríklad uľahčením prechodu medzi rôznymi typmi vzdelávacích a odborných inštitúcií, napríklad od odborného vzdelávania k vyššiemu vzdelávaniu.
Mal by som uznať, že európsky kvalifikačný rámec je technický, dokonca zložitý nástroj. Použijú ho hlavne odborníci a vzdelávacie inštitúcie, ale je na prospech občanov.
To, o čom dnes rokujeme, je produkt spoločnej snahy Komisie, krajín, sociálnych partnerov, vzdelávacích a odborných inštitúcií a iných aktérov. Európsky kvalifikačný rámec bol do veľkej miery postavený na konsenze a usilovali sme sa mať za nami aktérov počas celého procesu.
Európsky kvalifikačný rámec odporúča, aby krajiny do roku 2010 prepojili svoje kvalifikačné systémy s európskym kvalifikačným rámcom a zabezpečili, aby jednotlivé národné kvalifikácie do roku 2012 obsahovali referenciu na príslušnú úroveň európskeho kvalifikačného rámca. Tieto údaje navrhla Rada a Parlament.
Radi sme súhlasili s pridaním nového odporúčania týkajúceho sa uistenia o kvalite, ktoré navrhol Parlament a ktorý podľa nás posilňuje dôležitosť týchto princípov.
Taktiež súhlasíme s návrhom Parlamentu zahrnúť referenciu na kreditné systémy, ktorá uznáva rýchly vývoj a použitie týchto zložiek kvalifikačných rámcov.
Sme presvedčení o tom, že Parlament a Rada text skutočne zlepšili. Prístup osvojený počas rokovaní Parlamentom, Radou a Komisiou odráža konsenzus, ktorý presahuje hranice európskeho kvalifikačného rámca po celej Európe.
Teraz má európsky kvalifikačný rámec rýchly spád; veľká väčšina krajín uznáva jeho potenciál pre mobilitu a nástroj celoživotného vzdelávania.
Veľká väčšina dnes vytvára národný kvalifikačný rámec napojený na európsky kvalifikačný rámec, takže tento návrh už má nesmierny vplyv na európske systémy vzdelávania a odbornej prípravy.
Dúfam, že ste schopní súhlasiť s podporou tohto návrhu v prvom čítaní, aby ho mohla Rada v nasledujúcich týždňoch formálne prijať.
Vážený pán predsedajúci, pán komisár, dámy a páni, verím, že dnešný večer znamená začiatok hlavného projektu, na ktorý čakali Európa, členské štáty a regióny a hlavné mestá Európskej únie dlhý čas, cieľ, na ktorom roky pracovali viacerí aktéri v oblasti vzdelávania, zamestnania, obchodu a hospodárstva a čo celá spoločnosť chce.
Schválením Európskeho kvalifikačného rámca položíme zajtra základy lepšieho zajtrajšku, ktorými dáme budúcim generáciám spoločný bod týkajúci sa odkazu o ich záväzku voči kultúre, vzdelávaniu a odbornej príprave, odbornému vzdelávaniu a samozrejme zamestnaniu.
Dodržiavanie lisabonskej stratégie Európskeho kvalifikačného rámca predstavuje priamu cestu pre zlepšenie prepojení medzi školami, univerzitami a pracoviskami, a medzi formálnym, informálnym a neformálnym celoživotným vzdelávaním, ktorá zabezpečí transparentnosť v uznávaní kvalifikácií a certifikátov, a to na národnej aj sektorovej úrovni a vždy v rámci európskeho rámca. Na záver posilní spoluprácu medzi členskými štátmi v citlivej oblasti porovnávania systémov.
Je to opakujúca sa téma, ktorá v súlade s lisabonskou stratégiou nás viedla k predpokladu riadnej zodpovednosti s možnosťou, o ktorej som si istý, že zvýši rast, rozvoj a konkurencieschopnosť v Európe vzhľadom na potrebu uznať sociálnu súdržnosť ako jeden z jej cieľov.
Je to dlhotrvajúci projekt, ktorý vyšiel z bolonského procesu ako systém nazhromaždenia a prenosu kreditov ako ekvivalentu predtým, než sa na barcelonskom samite vynoril systém pre odbornú prípravu. Zlepšil sa v Bergene v roku 2004 a potom znovu v Rade v roku 2005, ktorá zopakovala potrebu prijať súčasný rámec. Historická cesta, ktorá jasne ilustruje ambíciu európskych predstaviteľov, ktorí rozhodli o vytvorení nového nástroja, považovaného mnohými za revolučný, ale nevyhnutný pre proces európskej integrácie, ktorí sme sledovali veľa rokov.
Som presvedčený, vážený pán predsedajúci, dámy a páni, že tento rámec nielenže povzbudí cezhraničnú mobilitu, ale bude slúžiť ako riadiaca sila pre vnútornú mobilitu v rámci EÚ - ak vezmeme vo všeobecnosti do úvahy študentov, pracovníkov, výskumníkov a dobrovoľníkov a všetkých tých, ktorí sa potrebujú voľne presúvať v rámci Európy bez toho, aby spôsobili paniku alebo zbytočné obavy. Musíte si pamätať príbeh poľského inštalatéra, ktorý vystrašil Francúzsko: bol to jeden z hlavných dôvodov, prečo Francúzi v referende hlasovalo proti Európskej ústave.
Takže, text, ktorý teraz máme pred sebou, je výsledkom viacmesačnej práce úzkej spolupráce so zástupcami Rady pod predsedníctvom Portugalska, ktoré ihneď spoznalo dôležitosť tohto ambiciózneho projektu.
Komisia, v osobe komisára Fígeľa, po celú dobu veľmi pozorne sledovala tento proces a je to vďaka tomuto duchu partnerstva, že sme boli schopní zlepšiť text zapracovaním do neho kľúčových predstáv, ktoré sú blízke Výboru pre zamestnanosť a sociálne veci. Z tohto dôvodu som veľmi vďačný mojim kolegom, tieňovým spravodajcom - vidím pani Castexovú, pána Kusstatschera, liberálov - ako aj pána Manna a pána Kasoulidesa a všetkých tých, ktorí k tomu prispeli. Vďaka ich veľkorysému zapojeniu a odovzdaniu sa sme mohli zahrnúť nasledujúce predstavy: sociálna integrácia; požiadavky pracovného trhu; osobný rozvoj pri rôznych spôsoboch odbornej prípravy; nediskriminácia spolu so zahrnutím znevýhodnených osôb; rovnaké príležitosti; rešpektovanie princípu subsidiarity a vytvorenie koordinačných miest v rámci členských štátov.
Taktiež sme zaistili, aby odporúčanie nebolo záväzné, i keď vo svojej podstate zostáva legislatívnym. Očividne to nebolo pre nejakú chorobu, ale vyšlo skôr zo zmyslu pre zodpovednosť a realitu, aby sa podporilo a zvýšilo použitie tohto nástroja v tých krajinách, ktoré potrebujú viac času. V krátkosti možno povedať, že niet pochybností o tom, že sa môže zlepšiť, ale v tomto živote sa dá zlepiť všetko. Avšak som presvedčený o tom, že máme pred sebou text s dušou a svedomím.
Verím, že prácou Európskeho parlamentu je vydávať právne predpisy v skutočnom záujme občanov. Takže, toto je, čo sme tu spravili. Schválenie textu v prvom čítaní je toho dôkazom, čiastočne vďaka pánovi Gaľovi z Výboru pre kultúru a vzdelávanie, Výboru pre práva žien a rodovú rovnosť a Výboru pre priemysel, výskum a energetiku, ktoré k tomu všetky pozitívne prispeli.
spravodajkyňa Výboru pre priemysel, výskum a energetiku požiadaného o stanovisko. - (ES) Vážený pán predsedajúci, pán komisár, chcela by som začať poblahoželaním spravodajcovi, pretože sa skutočne pustil do témy, ktorá ide oveľa ďalej, ako si dokážeme predstaviť.
Skutočne, v globalizovanom svete, Európa a viaceré krajiny EÚ sa budú definovať prostredníctvom kvalifikácií svojich ľudských zdrojov. Ak by sme mali zhrnúť v jednom pilieri, čo umožní Európe a všetkým krajinám, ktoré tvoria Európu, stať sa konkurencieschopnými v tomto globálnom svete, sú to kvalifikácie ľudských zdrojov, občanov Európy.
Vzhľadom na to je absolútne nevyhnutné, aby sa rozhodlo o celoživotnom vzdelávaní a odbornej príprave podľa požiadaviek pracovného trhu a neustále sa na ne reagovalo. Ak to tak nebude, nebudeme môcť konkurovať.
Zároveň narazíme na nasledujúci paradox: ľudia starnú, ale títo starší ľudia mladnú a sú potenciálne aktívnejší, lenže nemajú dosť prostriedkov, aby mohli byť naďalej produktívny a prínosom pre spoločnosť a našli uplatnenie vo svete zamestnanosti.
Ďalším bodom sú vyhlásenia Rady a Komisie k vzťahom Európskej únie a Turecka.
úradujúci predseda Rady. - (PT) Vážený pán predseda, pán komisár, dámy a páni, predsedníctvo by v prvom rade rado poďakovalo Európskemu parlamentu, a zvlášť pani Oomen-Ruijtenovej, za návrh uznesenia o vzťahoch EÚ a Turecka.
Predsedníctvo oceňuje a víta aktívnu účasť Parlamentu v procese rozširovania, ktoré je zároveň konštruktívnym príspevkom k všeobecným rozhovorom o rozširovaní, a obzvlášť k procesu súvisiacemu s pristúpením Turecka. Niet pochýb, že každá diskusia prináša výbornú príležitosť na vytváranie povedomia o procese vstupu Turecka, na zapájanie obyvateľov členských štátov a Turecka do tohto procesu a podporovanie tureckej vlády na jej ceste k prijatiu za člena.
Môžem vás ubezpečiť, že názorom Európskeho parlamentu venujeme dostatočnú pozornosť. O niekoľko dní predloží Komisia svoju pravidelnú správu o činnosti, zameranú na proces vstupu Turecka. Rada preskúma a posúdi túto správu veľmi pozorne.
Medzitým by som rád stručne spomenul niekoľko bodov v tejto fáze rokovaní o vstupe Turecka. Myslíme si, že nedávne voľby v Turecku prezentovali túžbu tureckých ľudí po demokracii, stabilite a politickom, ako aj hospodárskom pokroku.
Tiež sme privítali, akým spôsobom sa voľby konali, vysokú účasť voličov a zlepšenú reprezentatívnosť nového tureckého parlamentu. Predsedníctvo zdieľa názory a obavy tohto Parlamentu, pokiaľ ide o turecký reformný proces. Veríme, že sa nová vláda teší zo zvýšenej zákonnosti a jasného mandátu, ktorý by mal umožniť podniknúť rozhodujúce kroky pri presadzovaní a rozširovaní reformného procesu v Turecku.
Je dôležité, aby nová vláda vniesla do reforiem svieži impulz, ako aj do ich vykonávania tým, že sa sústredí na kľúčové oblasti. Z tohto pohľadu je zavedenie prístupového partnerstva, najmä pokiaľ ide o jeho krátkodobé priority, veľmi dôležité. Chcel by som vám pripomenúť, že musíme prístupové partnerstvo v nadchádzajúcich mesiacoch preskúmať. V tomto kontexte by som tiež rád zdôraznil potrebu rozsiahleho rokovania a národného súhlasu s novou tureckou ústavou.
Zdieľame vaše názory na dôležitosť reforiem v kľúčovej oblasti základných slobôd a ľudských práv. Ďalší rozvoj je nevyhnutný, najmä pokiaľ ide o slobodu prejavu, náboženstva, kultúrnych práv a práv žien, ale aj o ďalšie posilňovanie boja proti týraniu a zlému zaobchádzaniu. Väčšina z týchto otázok sa spomína v prístupovom partnerstve ako krátkodobé priority, ktoré musí Turecko splniť.
Obzvlášť v oblasti slobody prejavu nás mrzí nedostatok pokroku, a to aj napriek verejnej diskusii o tejto otázke a máme obavy z rastúceho nacionalizmu, ktorý vedie k vlastnej cenzúre. Stále pevne veríme, že je potrebné, aby bol článok 301 tureckého trestného zákonníka, ako aj iné nejasne formulované články, zrušený alebo podstatne pozmenený, aby tak garantoval slobodu prejavu. Pokrok v tejto oblasti má rozhodujúci význam pre celkový posun v rokovaniach o vstupe.
Pokiaľ ide o slobodu vierovyznania, urýchlene potrebujeme vidieť pokrok, najmä po tragických udalostiach, ktoré sa odohrali začiatkom tohto roku. Dlho očakávame prijatie právnych predpisov, ktoré komplexne pomenuje všetky problémy, ktorým čelia nemoslimské spoločenstvá, ako je právne postavenie, registrácia majetku a vzdelávanie cirkvi, ktorá by garantovala náboženský pluralizmus v súlade s európskymi normami.
Zákon o nadáciách by mohol byť v tomto ohľade určite prvým krokom a po prijatí a realizácii sa bude pozorne hodnotiť. Znepokojujúcou záležitosťou je aj nedávne rozhodnutie Najvyššieho súdu v otázke Ekumenického patriarchátu.
Zdieľame vaše názory na vzťahy civilistov a vojakov. Nedávne udalosti, najmä pred a počas volebnej kampane, ukázali potrebu ďalších krokov v tejto oblasti, aby si ozbrojené sily nemohli uplatňovať politický vplyv.
Stále je potrebné zabezpečiť civilnú demokratickú kontrolu nad vojskom v súlade s postupmi členských štátov EÚ.
Pokiaľ ide o juhovýchod, silne odsudzujeme nedávny teroristickú útok v provincii Sirnak. Odsúdili sme aj ďalšie teroristické činy spáchané v Turecku a budeme v tom pokračovať. Nikdy nebudeme ospravedlňovať teroristické aktivity. Odvolávame sa v tomto ohľade na našu solidaritu s ľuďmi Turecka. Na druhej strane by sme pre terorizmus nemali zabudnúť na naliehavú potrebu urýchlene vytvoriť a zaviesť komplexnú stratégiu, ktorá bude garantovať hospodársky, sociálny a kultúrny rozvoj juhovýchodu. Ide o komplexnú oblasť, ktorú monitorujeme ako súčasť prebiehajúcich reformných procesov.
Okrem súladu s kodanskými politickými kritériami sa bude pokrok Turecka v príprave na vstup merať v rozpore s požiadavkami, ktoré boli jasne stanovené v rokovacom rámci. V tomto ohľade, ako Rada dohodla v decembri minulého roka, bude pokrok v otázkach, na ktoré sa vzťahuje vyhlásenie z 21. septembra 2005, najmä úplné a nediskriminačné vykonávanie Dodatkového protokolu k Ankarskej dohode, monitorovaný a preskúmaný. Bohužiaľ, v tejto otázke nebol zaznamenaný nijaký pokrok.
Takisto by som rád zdôraznil, že uznanie zo strany všetkých členských štátov je nevyhnutnou súčasťou prijímacieho procesu, a preto je dôležité, aby Európska únia čo najskôr normalizovala vzťahy medzi Tureckom a všetkými členskými krajinami.
Práca, ktorá je potrebná na zabezpečenie súladu s normami Únie a nariadeniami členstva, je náročná a vyžaduje si neustále úsilie a odhodlanie. Procesu pristúpenia Turecka venujeme výnimočnú pozornosť a môžem vás ubezpečiť, že portugalské predsedníctvo tiež urobí, čo bude v jeho silách, aby tieto rokovania pokročili.
Musíme plniť naše záväzky. Podpora reformných procesov a plnenie existujúcich nariadení posunie proces vstupu Turecka dopredu, smerom k výhodám pre všetkých obyvateľov Turecka. Napriek tomu pokrok v procese vstupu závisí v podstatnej miere a predovšetkým od správania Turecka.
člen Komisie. - Vážený pán predseda, dovoľte mi v prvom rade zablahoželať pani Oomen-Ruijtenovej k jej výstižnej správe a k návrhu, ktorý je dôkladný a zároveň spravodlivý.
Začiatkom tohto roka prešlo Turecko veľmi náročným obdobím vážnej ústavnej krízy a politického napätia. Napriek týmto zložitým problémom uskutočnilo Turecko svoje parlamentné a prezidentské voľby v duchu demokratických zásad a s veľmi vysokou účasťou obyvateľstva.
Výsledkom bolo víťazstvo demokracie. Nový turecký parlament je vo veľkej miere zástupcom tureckej politickej rozmanitosti a, ako povedal pán Lobo Antunes, nová vláda môže teraz pracovať s podporou stabilnej väčšiny a značnej podpory ľudu. Týmto bola cesta vpred vydláždená. Teraz dozrel čas na oživenie reformného procesu.
Po návrhu uznesenia má Komisia rovnaký prístup, ktorý má určiť problémy a podporiť Turecko pri plnení týchto politických úloh. To znamená podporovať záväzok novej tureckej vlády s cieľom posilniť reformné snahy a podporiť rýchlu premenu týchto záväzkov na činy. To sa týka reformného procesu, ako aj Ankarského protokolu.
Komisia víta skutočnosť, že vláda umiestnila ústavné reformy na prvé miesto vo svojom programe, s ohľadom na posilňovanie demokracie a rozširovanie základných slobôd. To by však nemalo vyústiť do odloženia reforiem, ktoré sú potrebné už dnes, ako napríklad prepracovanie smutne známeho článku 301 tureckého trestného zákonníka a iných článkov, ktoré sa týkajú slobody prejavu alebo prijatia zákona o nadáciách, ktorý by zabezpečil slobodu vierovyznania.
Takisto je potrebné vynaložiť ďalšie úsilie, ktoré zabezpečia demokratickú nadvládu občiansko-vojenských vzťahov, na ochranu práv žien, detí a odborov, zlepšenie súdneho systému a na zvýšenie boja proti korupcii.
Dovoľte mi povedať niekoľko slov o nedávnych udalostiach a súčasnej situácii, na ktorej veľmi úzko spolupracujeme s predsedníctvom a pánom Solanom a riadne sme si poznamenali názory Parlamentu. Turecko neustále čelí cezhraničným teroristickým útokom zo strany PKK, ktorá je na zozname teroristických organizácií EÚ. Európska únia odsudzuje všetky teroristické útoky a chápe potrebu Turecka chrániť svojich obyvateľov.
EÚ a Turecko sú obaja rozhodnutí zabezpečiť nezávislosť, suverénnosť, jednotku a teritoriálnu integritu Iraku. Stále nabádame Turecko a Irak, aby vyriešili tento problém prostredníctvom spolupráce medzi príslušnými orgánmi a rešpektovaním medzinárodného práva. Základom na to sa stala nedávna dvojstranná dohoda medzi Tureckom a Irakom o boji proti terorizmu.
Turecké orgány sa pochopiteľne snažia do svojich snáh zapojiť Spojené štáty, ako aj iracké a iracko-kurdské orgány, nedávno sme dokonca zaznamenali istý pokrok. Uznesenie, ktoré schválil Parlament minulý týždeň, by sme mali považovať za súčasť celkovej politickej stratégie.
Ukázalo sa, že európska perspektíva pre Turecko predstavuje kľúčový stimul pre reformy v krajine. V súlade s našou hlavnou zásadou podmienenosti v stratégii rozširovania podmieňuje realizácia reforiem pokrok v rokovaniach o pridružení.
Ak však chceme používať túto zásadu účinne, aby sme dosiahli výrazný politický vplyv na podporu reforiem, svoje záväzky musí dodržiavať aj samotná Európska únia. Musíme dodržať svoje slovo - dohody treba dodržiavať.
Ďalším bodom sú vyhlásenia Rady a Komisie k samitu Európskej únie a Ruska.
úradujúci predseda Rady. - (PT) Vážený pán predsedajúci, pán komisár, dámy a páni, ako viete, 20. samit EÚ a Ruska sa uskutoční tento týždeň v piatok v portugalskom meste Mafra. To podľa nášho názoru predstavuje vynikajúcu príležitosť pre vodcov Ruska, ako aj Európskej únie, aby urobili inventúru našich vzťahov.
Veríme, že vzťahy medzi Európskou úniou a Ruskom sú všeobecne dobré a určite oveľa lepšie ako nás niekedy núti uveriť medzinárodná tlač. Rusko je kľúčovým partnerom EÚ a berieme náš vzťah veľmi vážne. Samit bude otvorene riešiť situáciu v EÚ a v Rusku. Podáme správu o vývoji v Európskej únii, najmä pokiaľ ide o pokrok pri príprave návrhu reformnej zmluvy, ktorá bola práve prijatá v Lisabone, a o balík liberalizácie energetiky, ktorý navrhla Komisia, a ktorý bol prijatý 9. septembra.
Pokiaľ ide o spoločný priestor, preskúmame pokrok, ktorý sa dosiahol pri realizácii plánov. Tento proces je aj naďalej veľmi pozitívny, hoci niektoré oblasti je potrebné posunúť dopredu. V určitých dôležitých oblastiach pomohla dosiahnuť tento cieľ Stála partnerská rada (PPC). Stála partnerská rada kultúry, ktorá bude zasadať deň pred samitom, pomôže zintenzívniť našu spoluprácu v oblasti kultúry.
Pokiaľ ide o priority samitu, máme v úmysle dosiahnuť dohodu o začatí systému včasného varovania v energetickom sektore, na čom sa v zásade dohodlo už počas minulého samitu, ktorý sa konal v Samare. Ak vezmeme do úvahy vzájomnú závislosť Európskej únie v otázke energetiky, musí dôjsť k zvýšeniu dôvery a vzájomnej spolupráce. Preto zdôraznime ciele a zásady, ktoré musí EÚ rešpektovať vo vzťahu k nášmu energetickému partnerstvu, najmä vzájomnosť, transparentnosť, otvorenosť a vytváranie účinnej právnej a regulačnej sústavy. Podľa nášho názoru zásady zmluvy o energetickej charte a znenie celosvetovej energetickej bezpečnosti, ktoré bola prijaté skupinou G8 v Saint Petersburgu, musia byť zahrnuté do novej dohody medzi EÚ a Ruskom, ktorá bude právne záväzná a nahradí súčasnú Dohodu o partnerstve a spolupráci (PCA).
V oblasti investícií vítame formálny dialóg stanovený v pláne pre spoločný hospodársky priestor. Je životne dôležité, aby sa pre EÚ vytvorili transparentné, nediskriminačné a predvídateľné podmienky, ktoré na seba prevezmú investície v Rusku, so zreteľom na zákon o strategických investíciách, o ktorom uvažuje Duma. Tiež budeme naliehať na Rusko, aby sa vyhlo selektívnemu používaniu sprievodných politík, ako je životné prostredie alebo zdaňovanie, brzdeniu existujúcich investícií alebo vytváraniu skrytých prekážok pre nové investície. Veríme, že vstup Ruska do Svetovej obchodnej organizácie (WTO) je prioritou, ktorá je dôvodom, prečo máme v úmysle otvoriť počas samitu túto otázku. Možno bude mať Komisia k tomu čo povedať.
Musím zdôrazniť, že samit využijeme aj na to, aby sme vyvinuli tlak, v záujme zabezpečenia pokroku, ak sa doteraz nenašlo uspokojivé riešenie hlavných nevyriešených otázok, ako sú vývozné clo na drevo alebo diskriminujúce clá vlakovej prepravy.
Sme si vedomí toho, že tento samit prichádza v čase, keď sú v Rusku aktuálne prezidentské voľby, ako aj voľby do Dumy. Vo volebnom procese budú mimoriadne dôležité sloboda prejavu spolu so slobodou tlače a slobodou zhromažďovania a budú spolu predstavovať skutočný test demokratickej legitímnosti Ruska. Úrad pre demokratické inštitúcie a ľudské práva (ODIHR) musí dostať voľný prístup, aby mohol sledovať voľby v Dume. Ako člen Organizácie pre bezpečnosť a spoluprácu v Európe (OBSE) a Rady Európy Rusko má zvlášť zodpovednosť za ochranu spoločných hodnôt. Je poľutovaniahodné, že určité otázky zatienili vzťahy medzi Európskou úniou a Ruskom, vzhľadom na to, že naša vzájomná závislosť rastie, nezmenšuje sa.
Rusko a EÚ musia spolupracovať, aby prekonali svoje odlišnosti, keďže skutočne neexistuje k našej spolupráci žiadna alternatíva. Nanešťastie je začiatok rokovaní o novej dohode medzi EÚ a Ruskom stále na mŕtvom bode. Zákaz, ktorý Rusko uvalilo na vývoz poľského mäsa a zeleniny stále pretrváva a predstavuje významnú prekážku v začatí rokovaní. Komisia naznačila svoju pripravenosť na pokračovanie vo vytváraní kontaktov, s cieľom nájsť vzájomne prijateľné riešenie. Bohužiaľ, situácia sa aj naďalej komplikuje, a to rozhodnutím, ktoré prijali ruské veterinárne úrady koncom minulého mesiaca, na základe ktorého došlo k zákazu vývozu mäsa vyrobeného 36 podnikmi EÚ.
Prerušenie dodávok ropy smerujúcej do Litvy cez ropovod Družba tiež predstavuje kameň úrazu, ktorý zabraňuje rozbehnutiu rokovaní o novej dohode medzi EÚ a Ruskom. Prešiel viac ako rok bez toho, aby Rusko vydalo oficiálne informácie o úniku z ropovodu alebo o vyhliadke na pokračovanie v dodávkach. Preto je nevyhnutné nájsť uspokojivé riešenie, ktoré vytvorí potrebnú dôveru na pokračovanie v rozvíjaní partnerstva medzi EÚ a Ruskom v oblasti energetiky.
Napriek súčasnej patovej situácii v rokovaniach by sa situácia nemala nadmerne dramatizovať. V skutočnosti sme sa dohodli s Ruskom v roku 2006, že Dohoda o partnerstve a spolupráci ostane aj naďalej v platnosti, čím sa vyhneme akémukoľvek právnemu vákuu v našich vzťahoch s Ruskom.
Napokon celkom určite spomenieme najdôležitejšie otázky, ktoré sa momentálne nachádzajú na medzinárodnom programe, najmä otázku Kosova a Iraku. Zároveň zdôrazníme, aká je dôležitá pozitívna spolupráca s Ruskom v našej spoločnej oblasti, aby sme tak mohli riešiť spoločné otázky záujmu a obavy, za všetky by som spomenul "zmrazené" spory.
členka Komisie. - Vážený pán predsedajúci, Rusko nie je iba naším blízkym susedom, je naším strategickým partnerom. Ak sa pozrieme na obchod a investície, vidíme, že prekvitajú, a tiež vidíme, ako povedal náš pán predseda, že vzrastá naša vzájomná závislosť. Ale vieme aj to, že Rusko je kľúčovým partnerom pri riešení národných konfliktov a globálnych problémov, ktoré sme už tiež spomenuli, a že je potrebné ešte veľa urobiť, aby sme plne využili potenciál nášho vzťahu.
Nadchádzajúci samit, ktorý sa uskutoční v piatok, je ďalšou príležitosťou posúdiť naše vzťahy. Pokiaľ nevyriešime niekoľko pretrvávajúcich problémov, budeme pokračovať v riešení iných, a tým pripravíme pôdu pre ďalšiu spoluprácu v tomto momente prechodu.
Vieme, že je to pre Rusko kritické obdobie, je niekoľko mesiacov pred dôležitými parlamentnými a prezidentskými voľbami, a tiež vieme, že Európska únia už vyjadrila svoje obavy z vykonávania demokratických zásad a záväzkov voči ľudským právam v Rusku. My, Európska únia, sledujeme tento rozvoj veľmi pozorne, nadchádzajúce voľby budú v tomto ohľade dôležitým testom, a očakávame, že Rusko urobí rozumné rozhodnutie a pozve pozorovateľov OBSE, aby monitorovali voľby.
Tiež využijeme príležitosť a vyjadríme naše obavy v oblasti ľudských práv, ako je obmedzenie slobody tlače, útoky na novinárov, tlak na mimovládne organizácie a situácia v severnom Kaukaze.
Mala som príležitosť hovoriť o nadchádzajúcom samite s hlavným poradcom pána predsedu, zvláštnym vyslancom pánom Jastržembským keď som bola 11. a 12. októbra v Kaliningrade. Dovoľte mi na začiatok povedať niekoľko dobrých príkladov, ale potom povedzte, kde nezaznamenáme pokrok.
Verím, že Rusko sa pripravuje oznámiť svoj finančný príspevok do niekoľkých medzinárodných kooperačných programov, ktoré riadi EÚ. To bude veľmi vítaný krok, keďže spolupráca na našich rozvíjajúcich sa hraniciach je dôležitým prvkom po rozšírení v roku 2004. A Kaliningrad je tiež, samozrejme, veľmi špecifický prípad, vďaka jeho jedinečnej geografickej polohe.
To si vyžaduje, ako sme vždy tvrdili, špecifické dohody na uľahčenie medzinárodnej spolupráce a dopravy na miestnych hraniciach. Finančný príspevok Ruska však bude takisto veľmi dobre načasovaný, ak vezmeme do úvahy veľmi závažnú dopravnú zápchu na hraniciach medzi členskými štátmi a Ruskom v Kaliningrade a na hraničných prechodoch s inými členskými krajinami na iných miestach.
Rady kamiónov, ktoré sa ťahajú až 50 km na strane EÚ určite nie sú akceptovateľné. Potrebujeme zaviesť isté kroky, a preto sme súhlasili s tým, aby Rusko zredukovalo úzke prechody. Práve teraz začíname realizovať skúšobný projekt Komisie, vymieňanie colných informácií a modernizáciu financovania hraničnej infraštruktúry. Úlohou Ruska je zefektívniť jeho procesy na hraniciach. V zásade je pripravené tak urobiť, ale vyžaduje si to istý čas.
Náš pán predseda už spomenul energetiku. Iba by som ešte rada dodala, že by sme mali byť schopní oznámiť dohodu o mechanizme včasného varovania, ktorý rieši problémy s dodávkou ešte pred tým, ako prídu do krízového bodu. Náš pán predseda hovoril o energetickej kultúre a tiež o investíciách, takže k tomu už nemusím nič dodávať. Rada by som to iba doplnila tým, že poviem, že investičné a obchodné vzťahy sa tiež budú prerokovávať pri okrúhlom stole priemyselníkov v Lisabone, s účasťou pána Güntera Verheugena a Andrisa Piebalgsa, a to od zajtra, teda od štvrtka. Tento okrúhly stôl potom podá správu o svojich záveroch na samite v piatok. Myslím, že je to dobrý príspevok k tomu, čo nazývame skutočný rast obchodných vzťahov.
Rusko je kľúčovým hospodárskym hráčom Svetovej obchodnej organizácie, a rada by som dodala, že pomôžeme snahám Ruska. Viete, že sme boli vždy oddaní prijatiu Ruska do Svetovej obchodnej organizácie. Takisto si myslíme, že je veľmi dôležité mať rovné hracie pole, a to je aj dôvod prečo kladieme taký veľký dôraz na skompletizovanie prijatia Ruska do Svetovej obchodnej organizácie. Samit dodá tomuto komplexnému procesu nový impulz, keďže sa nachádza v kritickom štádiu.
Počas samitu podpíšeme novú dohodu o oceli, čím zvýšime množstvá, ktoré môže Rusko vyvážať do Európskej únie. Ďalším pozitívnym znakom v spolupráci EÚ a Ruska je fakt, že sa počas samitu podpíše memorandum o porozumení medzi Európskym monitorovacím centrom pre drogy a drogovú závislosť a Ruským federálnym úradom pre kontrolu drog.
Čo je menej pozitívne, rada by som vás informovala, že hoci existoval jasný záväzok Ruska v Samare v máji, že konečne podpíše dohodu o preletoch nad Sibírou, a to včas pred ďalším samitom v Mafre, vyhliadky na to sa zdajú byť veľmi malé. Chceme obrátiť list na tejto dlhotrvajúcej roztržke. Pozitívny krok zo strany Ruska by nám potom umožnil pokračovať v leteckom samite, ktorý je naplánovaný na november v Moskve, kde by došlo k určeniu obrovského potenciálu pre spoluprácu v tomto sektore.
S ohľadom na medzinárodné otázky bude Kosovo zaručene tou najdôležitejšou a potrebujeme vziať do úvahy, spoločne s Ruskom, ako nájsť riešenie tejto otázky, na základe pretrvávajúcich snáh trojky. Musíme sa vyhnúť obnoveným konfliktom na Balkáne.
Tiež prediskutujeme ďalšie dôležité medzinárodné otázky, ako je Stredný východ, a to ešte pred konferenciou v Annapolise; Irán, po nedávnej návšteve prezidenta Putina v Teheráne a Afganistane; Mjanmarsko; a situácia s ohľadom na zmrazené konflikty, najmä v Gruzínsku a v Moldavsku.
Radi by sme spolupracovali s Ruskom v konštruktívnom duchu a hľadali riešenia na tieto chúlostivé otázky. Preto musíme pokračovať v začatej práci a nikdy nestrácať zo zreteľa naše dlhodobé projekty.
v mene skupiny PPE-DE. - (ES) Vážený pán predsedajúci, veríme, tak ako to zdôraznila tlač, že portugalská jeseň bude teplejšia ako ruská jar, aspoň pokiaľ ide o samit v Samare.
Ako povedal pán komisár, verím, že potrebujeme pokračovať v budovaní strategického pridruženia s Ruskom, ale klíma bude vo väčšej miere závisieť od teploty Ruska ako od teploty v Európskej únii: do istej miery vzhľadom na to, čo povedal pán komisár, predovšetkým v súvislosti s novou úlohou, ktorú chce Rusko zohrávať na medzinárodnom javisku, a najmä pokiaľ ide o otázku bezpečnosti dodávky energie.
Vážený pán predsedajúci, som presvedčený, že nasledujúca správa je od pani Wallisovej. V mene svojej skupiny, Skupiny identity, tradície a suverenity, by som chcel využiť článok 168 a predložiť návrh na vrátenie tejto správy späť do výboru.
Vážený pán predsedajúci, tento návrh vychádza z článku 168 nášho rokovacieho poriadku. Pri čítaní správy pani Wallisovej je úplne jasné, že je spravodajca a možno aj výbor zmätený, pokiaľ ide o článok 9 a 10 Protokolu o výsadách a imunitách.
Správa konštatuje, že správanie pána Gobba nebolo v súlade s článkom 9, ale článok 9 sa vzťahuje na slová a skutky poslanca pri výkone svojich funkcií, a to predovšetkým na tejto pôde. Z tohto dôvodu sa nemal preskúmať článok 9 Protokolu o výsadách, ale článok 10, ktorý sa vzťahuje na ostatné skutky poslanca. To, čo bolo potrebné preskúmať, bolo, či skutky pána Gobba - ktoré, a to musím poznamenať, na politickej úrovni nepodporujem - patria, alebo nepatria do politickej oblasti.
Je samozrejmé, že takéto skutky patria do politickej oblasti. Pán Gobbo vykonal množstvo skutkov v mene, čo osobne nazýva, Padania. To sú, prirodzene, politické skutky a niet pochýb o tom, že pri danej tradičnej judikatúre o imunite by bola poslancovi z ktorejkoľvek inej politickej frakcie imunita potvrdená, ako tomu bolo v prípade poslancov národného talianskeho parlamentu, ktorí vykonali rovnaké skutky ako pán Gobbo.
Ak sa správa pani Wallisovej príjme, tak ako je navrhnutá, potom riskujeme zavedenie rozlišovania, čo je formou diskriminácie medzi imunitou daného štátu a európskou imunitou, čo je v rozpore s protokolom, ktorý sa jasne odvoláva na imunitu daného štátu. Preto si myslím, že by sa mala táto správa prideliť späť do výboru.
(IT) Vážený pán predsedajúci, dámy a páni, takisto sa prikláňam k návrhu, aby bola táto záležitosť pridelená späť výboru, hoci moje dôvody môžu byť trošku odlišné.
V skutočnosti, ak sa to posudzuje podľa článkov 5, 6 a 7 rokovacieho poriadku a článkov 9 a 10 protokolu, nemá Parlament právomoci na vyjadrenie názoru na údajné skutočnosti proti pánu Gobbovi, jednoducho preto, lebo v čase daných skutočností nebol pán Gian Paolo Gobbo poslancom Európskeho parlamentu.
Článok 9 protokolu, ktorý zaručuje slobodu prejavu poslancom Parlamentu, sa týka ľudí, ktorí boli poslancami Parlamentu, keď použili určité formulácie, alebo vykonali skutky, ktoré sú s nimi identifikovateľné. Keďže pán Gobbo nebol poslancom Európskeho parlamentu v čase daných skutočností, myslím si, že najvhodnejším riešením by bolo, ak by sa Parlament zdržal pri prijímaní svojho stanoviska, pretože pán Gobbo nebol jedným z našich kolegov.
spravodajkyňa. - Vážený pán predsedajúci, ako autorka tejto správy v mene Výboru pre právne veci môžem Parlamentu potvrdiť, že pred predložením správy plénu bola táto správa prediskutovaná vo výbore. Výbor si takisto vypočul pána Gobba a jasnou väčšinou hlasoval za správu.
Je škoda, že pán Gollnisch nenastolil tieto otázky, ktoré pred chvíľou spomenul, už skôr, no som spokojná a presvedčená o tom, že výbor prijal svoje stanovisko s plným vedomím všetkých skutočností a všetkých nariadení. Nevidím dôvod, prečo by sa mala správa vrátiť späť do tohto výboru.
členka Komisie. - Vážený pán predsedajúci, chcela by som v mene Komisie predniesť stanovisko. Vo svojom predbežnom návrhu opravného rozpočtu 6/2007 Komisia navrhla vypracovať novú rozpočtovú položku - Žiadosti škôd vyplývajúce zo zákonných postupov proti rozhodnutiam Komisie v oblasti hospodárskej súťaže a zatriediť týkajúce sa výdavky v rámci kapitoly 1a viacročného finančného rámca, ktorý odkazuje na operačnú činnosť v oblasti hospodárskej súťaže.
Komisia by pričítala tejto rozpočtovej položke možné rozpočtové dôsledky vyplývajúce z rozsudkov Súdneho dvora alebo Súdu prvého stupňa v oblasti hospodárskej súťaže. Potreba tejto rozpočtovej položky vychádza z nedávnych rozsudkov Súdu prvého stupňa a z rozpočtovej štruktúry. Zatiaľ čo sú pokuty v oblasti hospodárskej súťaže zapísané ako príjmy všeobecného rozpočtu, na sumy, ktoré majú byť vyplatené, je potrebné vytvoriť rozpočtovú položku vo výdavkovej časti rozpočtu, ktorá v súčasnosti neexistuje.
Komisia berie na vedomie, že rozpočtový orgán nie je naklonený vytvoreniu takejto rozpočtovej položky na rok 2007. Napriek tomuto rozhodnutiu bude musieť Komisia, ak to bude potrebné, pristúpiť k vyplateniu, aby splnila právne povinnosti, ktoré môžu vyplynúť z rozsudkov Súdu v roku 2007 v rámci možností súčasného rozpočtu a pri uplatňovaní príslušných pravidiel.
Toto stanovisko neprejudikuje konečné rozhodnutie o vytvorení špeciálnej rozpočtovej položky a zatriedenia príslušných výdavkov do viacročného finančného rámca.
14. Protokol, ktorým sa mení a dopĺňa Dohoda o obchodných aspektoch práv duševného vlastníctva (TRIPS) (hlasovanie)
Vážený pán predsedajúci, základom dohody na tejto správe s Komisiou bolo stanovisko prednesené Komisiou, ktoré sa malo prečítať včera počas diskusie. Toto stanovisko však prečítané nebolo. Podporeniu procesu v tejto záležitosti by pomohlo, ak by Rada súhlasila s pridaním tohto stanoviska do zápisnice, alebo by mu dala právny štatút a transparentnosť.
úradujúci predseda Rady. - Vážený pán predsedajúci, prístup k dostupným farmaceutickým výrobkom v chudobných rozvojových krajinách a najmenej rozvinutých krajinách je nevyhnutnosťou na dosiahnutie navrhnutých rozvojových cieľov EÚ, čo by prispelo k zníženiu chudoby, zvýšeniu bezpečnosti ľudí a podpore ľudských práv a trvalo udržateľného rozvoja. Myslím si, že obidvaja súhlasíme s dôležitosťou zaistenia súdržnosti politických línií EÚ, a to najmä jednotnosti vonkajších činností EÚ, kde by mali ísť menovite rozvojová a obchodná politika ruka v ruke.
Musíme uznať, že mechanizmus vytvorený rozhodnutím Svetovej obchodnej organizácie a protokolom k dohode TRIPS predstavuje len časť riešenia problému prístupu k liekom a verejnému zdraviu, a že iné opatrenia na zlepšenie zdravotnej starostlivosti a infraštruktúry sú takisto rovnako nevyhnutné. Aj keď pozmeňujúci a doplňujúci návrh k dohode TRIPS nie je úplným riešením, domnievame sa, že kladné prijatie tohto protokolu predstavuje dôležitý krok.
V tomto zmysle stojí za to pripomenúť, že členské štáty Európskej únie podľa pravidiel Svetovej obchodnej organizácie môžu slobodne využívať výnimky na základe dohody TRIPS vo vnútroštátnych patentových právach vrátane tých, ktoré boli stanovené podľa článku 30 Dohody o obchodných aspektoch práv duševného vlastníctva TRIPS.
Navyše, aby sa zabezpečil prístup k liekom v krajinách s nedostatočnými, alebo žiadnymi výrobnými kapacitami vo farmaceutickom priemysle, sa Rada, Európsky parlament a Komisia veľmi snažili, aby bolo prijaté nariadenie (ES) č. 816/2006 o udeľovaní nútených licencií na patenty týkajúce sa výroby farmaceutických výrobkov určených na vývoz do krajín s problémami v oblasti verejného zdravia.
Dovoľte mi ešte uviesť, že podporujeme použitie "pružnosti" zakomponovanej do dohody TRIPS a uznanej odsekmi 4, 5 a 6 vo vyhlásení podpísanom v Dauhe, ako aj ďalšie pružnosti pre menej rozvinuté krajiny, ktoré sú poskytnuté podľa odseku 7 vyhlásenia podpísaného v Dauhe, aby boli schopné poskytnúť základné lieky za dostupné ceny v rámci ich vnútroštátnych programov verejného zdravia.
Európska únia nežiada a neplánuje žiadať, so zreteľom na vyhlásenie podpísané v Dauhe v rámci rokovaní o dohodách o hospodárskom partnerstve s krajinami Afriky, Karibiku a Tichomoria a ostatných budúcich bilaterálnych a regionálnych dohôd s chudobnými rozvojovými krajinami a najmenej rozvinutými krajinami, o rokovania o ustanoveniach týkajúcich sa farmaceutík, ktoré sa niekedy označujú ako ustanovenia TRIPS+, ktoré majú vplyv na verejné zdravie a prístup k liekom.
Napokon sa staviame priaznivo k iniciatívam podporujúcim presun technológie, výskumu, posilneniu kapacít, regionálnych systémov zásobovania a pomoci s registráciou, aby sa uľahčila a zvýšila výroba farmaceutických výrobkov samotnými rozvojovými krajinami na čom budeme s členskými krajinami spolupracovať.
Sme si istí, čo sa týka zodpovedajúcich opatrení a rozpočtových postupov, že záväzok Európskeho parlamentu, ktorý vzniesol otázku viditeľnosti prístupu k liekom, napomôže zvýšenie ich účinnosti.
15. Zmena článku 173 rokovacieho poriadku týkajúceho sa doslovného zápisu (hlasovanie)
(FR) Prepáčte vážený pán predsedajúci, ale chcem povedať niečo dôležité. Hlasovanie o správe pána Corbetta nám umožní vrátiť sa späť do normálnych koľají. Všetky diskusie z pléna budú preložené do všetkých jazykov. V súčasnosti potrebujeme účinný spôsob vykonávania a keďže zajtra hlasujeme o rozpočte, navrhujem, aby sme pripravili doplňujúce a pozmeňujúce návrhy k rozpočtu, aby sme...
Nové ustanovenia vstúpia do platnosti k prvému dňu nasledujúcej schôdze, t. j. 12. novembra.
Vážený pán predsedajúci, čo sa týka procedurálnej námietky, opäť vediete zasadanie rýchlosťou, pri ktorej je nemožné hlasovať. Predseda Parlamentu nám včera povedal, že urobiť niekoľko chýb, či zmýliť si hlasovanie je akceptovateľné, pretože štatisticky by sa to stalo tak či tak. Nevzťahuje sa to na vás, pretože hlasujeme tak rýchlo, že je nemožné všimnúť si ako kolegovia hlasujú. Môžete prosím spomaliť?
Dámy a páni, dovoľte mi ukázať vám, koľko nás ešte dnes čaká práce. Ako si viete predstaviť, ak spomalíme v našom tempe, tak nikdy neskončíme.
24. Stratégia Spoločenstva na zníženie emisií CO2 z osobných automobilov a ľahkých úžitkových vozidiel (hlasovanie)
(DE) Vážený pán predsedajúci, mám jednu žiadosť. Žiadam zmeniť a doplniť poradie hlasovania o pozmeňujúcich a doplňujúcich návrhoch podľa článku 155 ods. 2. Z hlasovacej listiny je zrejmé, že pozmeňujúci a doplňujúci návrh č. 51 je ďalekosiahlejší ako pozmeňujúce a doplňujúce návrhy č. 42 a 52, a preto by som chcel požiadať, aby sme najprv hlasovali o pozmeňujúcom a doplňujúcom návrhu č. 51 a až potom o pozmeňujúcich a doplňujúcich návrhoch č. 42 a 52.
Rokovacia služba s tým nesúhlasí, ale požiadam pána Daviesa o stručné vysvetlenie.
spravodajca. - Vážený pán predsedajúci, jednoducho súhlasím s hlasovacím zoznamom tak, ako bol predložený Parlamentu.
Keďže je tomu tak, musíme podľa tradície postupovať podľa rady nášho spravodajcu.
25. Prínos daňových a colných politík pre Lisabonskú stratégiu (hlasovanie)
Vážený pán predsedajúci, zmena, ktorú navrhujeme, je, že Parlament v tomto štádiu skôr "vezme na vedomie” ako "privíta”, že Komisia predložila oznámenie o vyrovnaní strát, keďže práca na správe o tejto téme pokračuje vo Výbore pre hospodárske a menové veci.
spravodajkyňa. - (DE) Vážený pán predsedajúci, dámy a páni, domnievam sa, že to, že Parlament nemal odvahu na vyjadrenie skutočnej a tvrdej kritiky trendu daňovej politiky v Európskej únii, ktorý ide úplne zlým smerom, ktorý prináša zisky a bohatstvo nadnárodným spoločnostiam v neuveriteľnej miere, zatiaľ čo konzumenti, pracovníci, a najmä nízkopríjmové skupiny čelia ešte väčšiemu daňovému zaťaženiu, je poľutovaniahodnou skutočnosťou.
Podľa môjho názoru, je správa, ako je predložená, neakceptovateľná. Chcem, aby bolo moje meno stiahnuté z tejto správy a obraciam sa na každého v tomto Parlamente, kto chce skutočne pre Európsku úniu daňovú politiku, ktorá neslúži iba záujmom horných desaťtisíc, ale bude na prospech väčšine Európskych občanov: hlasujte, prosím, v neprospech tejto správy.
Je možné sa dôvodne domnievať, že nariadenie Európskeho parlamentu a Rady o doručovaní súdnych a mimosúdnych písomností v občianskych a obchodných veciach, ako je predložené do druhého čítania (spoločný postoj Rady), prispeje k posilneniu právnej istoty fyzických a právnických osôb v členských štátoch. Ako všetci dobre vieme, doručovanie vyššie uvedených písomností je závažným problémom s citeľným vplyvom na justičný proces, občianske a obchodné vzťahy. Domnievam sa, že odporúčanie Európskeho parlamentu je v súlade so snahou o tvorbu vysoko kvalitných právnych predpisov na úrovni Spoločenstva.
Pokiaľ ide o dohody medzi EÚ a Bývalou juhoslovanskou republikou Macedónskom o readmisii a zjednodušení vydávania krátkodobých víz, ktoré majú byť schválené Európskym parlamentom, myslím si, že akokoľvek majú tieto dohody - a iné podobné dohody so štátmi západného Balkánu - význam z hľadiska všeobecného posilnenia právneho štátu a boja proti zločinnosti, mali by byť problémy spojené s nelegálnou migráciou riešené v prvom rade hospodárskymi a politickými prostriedkami. Okrem toho by som chcel zdôrazniť ďalší dôležitý faktor, o ktorom sa príslušné správy zmieňujú - ide o to, že realizácia týchto dohôd bude znamenať pre Macedónsko a ďalšie štáty západného Balkánu značnú finančnú záťaž. Vzhľadom k hospodárskej úrovni týchto štátov je nesmierne dôležité, aby im bola Spoločenstvom poskytnutá primeraná a účinná pomoc, najmä finančná.
písomne. - (NL) Pamätám si, že na začiatku šesťdesiatych rokov boli zavedené recipročné vízové požiadavky pre obyvateľov vtedajšieho Európskeho spoločenstva a bývalých krajín Juhoslovanskej socialistickej federatívnej republiky. Krátko nato boli tieto vízové požiadavky zrušené.
Pre populáciu siedmych krajín, ktoré ešte stále tvorili Juhosláviu, to znamenalo, že mohli v tom čase slobodne cestovať po Európe. To sa nezmenilo len pre členský štát Slovinsko a kandidátsku krajinu Chorvátsko. Od roku 1992 sú obyvatelia všetkých ostatných krajín vrátane kandidátskej krajiny Macedónsko odrezaní od členských štátov EÚ. Mladá generácia, ktorá vyrástla po tomto období bola sotva schopná prekročiť hranice vlastnej krajiny. Napríklad na veľvyslanectvách krajín EÚ v hlavnom meste Macedónska Skopje visia veľké oznamy s veľkým počtom prísnych povinností. Len kriminálnici ich môžu s ľahkosťou splniť, ale nie študenti, výskumníci a žurnalisti.
Podporujem zlepšenie prístupu k vízam pre tieto skupiny a takisto podporujem zníženie poplatku za vydanie víz na 35 EUR. Mrzí ma podmienený predaj s politikou readmisie, ktorá primerane nezaručuje bezpečnosť utečencov.
písomne. - (PT) Mobilizácia Fondu solidarity na pomoc obyvateľstvu Nemecka a Francúzska (Réunion), ktorí boli obeťami prírodných katastrof v januári a februári, potvrdzuje, napriek odďaľovaniu, význam a váhu tohto fondu pri pomoci členským štátom.
So zreteľom na patovú situáciu v Rade pri rozhodovaní o návrhu Komisie o skvalitnení tohto fondu by som znovu zopakoval, že výberové kvalifikačné podmienky regionálnych katastrof sa musia ochrániť. Európsky parlament pôvodne potvrdil, že "Fond solidarity EÚ by mal pokračovať pri umožňovaní podnikania krokov v prípade katastrof, ktoré hoc aj významné, nedosahujú minimálny požadovaný stupeň, a preto je možné poskytnúť pomoc za osobitných okolností v prípadoch kde bola väčšina obyvateľstva v konkrétnom regióne zasiahnutá katastrofou, ktorej následky budú mať dlhodobé následky na ich životné podmienky".
Je takisto nevyhnutné uvedomiť si osobitné charakteristiky prírodných katastrof Stredozemia, akými sú napríklad sucho a požiare, najmä z hľadiska časových obmedzení a oprávnených činností, a možnosti vyššieho stupňa finančnej pomoci tzv. kohéznym krajinám a tzv. konvergentným krajinám v prípade katastrofy. Takisto sa musí posúdiť možnosť vytvorenia poľnohospodárskeho fondu EÚ pre prípad živelných pohrôm.
Pani Castexová hlasovala za správu pána Susta o protokole, ktorým sa mení a dopĺňa Dohoda o obchodných aspektoch práv duševného vlastníctva (dohoda TRIPS).
Pre francúzskych poslancov Socialistickej skupiny v Európskom parlamente znamená dohoda, ktorú sa podarilo dosiahnuť a ktorou sa umožní krajinám vyrábať generické lieky a vyvážať ich do chudobných rozvojových krajín, ktoré nie sú schopné si ich vyrábať sami, dôležitý krok vpred.
Táto správa pozitívne prispieva, podľa francúzskych poslancov Socialistickej skupiny, k riešeniu problému verejného zdravia, ktorý vyvoláva veľké obavy.
písomne. - Hlasoval som za protokol, ktorým sa mení a dopĺňa dohoda TRIPS a prístup k liekom, pretože pevne verím, že EÚ by mala hrať hlavnú úlohu pri podporovaní verejného zdravia a prístupu k liekom pre všetkých ľudí tretieho sveta. Tento protokol je krokom správnym smerom.
písomne. - (PT) Náklady spojené so zavedením noriem ochrany duševného vlastníctva vo farmaceutickom priemysle v rozvojových krajinách sú známe už dlhší čas.
Už dlhší čas sa poukazovalo a upozorňovalo na dramatickú a neakceptovateľnú situáciu zapríčinenú v týchto krajinách uplatnením práv duševného vlastníctva v oblasti zdravia, najmä v boji proti chorobám ako sú malária, HIV/AIDS a tuberkulóza
Z tohto dôvodu sa domnievame, že táto správa predstavuje premárnenú šancu pre väčšinu tohto Parlamentu, a to v rámci svojich právomocí, zaujať humanistický postoj a bojovať za politiku, ktorá by mohla ukončiť práva duševného vlastníctva vo farmaceutickom priemysle.
Schovávaním sa za myšlienku, že rokovanie o protokole je náročné, podpísala väčšina Parlamentu Rade bianko šek, pretože takéto nejasné odporúčania zapríčinia, že sa situácia nezmení a začnú sa vytvárať finančné a právne prekážky, ktoré zabránia týmto krajinám s menšími zdrojmi dostať sa k výdobytkom, ktoré sa dosiahli vo vede a technológii v tejto oblasti.
Hrozíme sa skutočnosti, že to budú práve nadnárodné farmaceutické spoločnosti, ktoré budú mať prospech z tejto nehumánnej politiky, udržiavaním svojich rozprávkových ziskov za cenu mnohých životov.
Vážená pani predsedajúca, podľa výsledku hlasovania sa Parlament rozhodol, že chce mať k dispozícii zo svojich zasadaní písomné doslovné zápisy a takisto audiovizuálny záznam. Z toho, samozrejme, vyplývajú rozpočtové dôsledky a rád by som požiadal predsedníctvo, aby preskúmalo situáciu, prijalo nevyhnutné rozpočtové zmeny, alebo aby predložilo nový návrh, ak chce, aby výbor opätovne preskúmal túto záležitosť.
Vzhľadom na veľkú väčšinu Parlamentu v tejto záležitosti sa obávam, že vôľa Parlamentu je jasná, preto si myslím, že bude treba podniknúť prvé stanovisko.
písomne. - Uchovávanie záznamu zo všetkých diskusií a ich sprístupnenie verejnosti môže napomôcť euroskepticizmus. Takisto to umožní EÚ chváliť sa väčšou mierou transparentnosti, zatiaľ čo v skutočnosti toho pre demokraciu urobí málo, pretože Európsky parlament nemôže iniciovať právne predpisy a môže byť Európskou komisiou ignorovaný. V EÚ iniciuje právne predpisy EÚ Komisia, ktorá nie je volená a neponúka žiadnu transparentnosť.
Týždňová lehota na opravy v prejavoch (pozmeňujúci a doplňujúci návrh č. 4) mala dobrý úmysel a ochránila by poslancov Európskeho parlamentu od chýb, ale najnovšie správy o EÚ by mohli byť potenciálne pochované týždňovým oneskorením, čo by bránilo tlači v informovaní verejnosti. Preto som hlasoval proti správe.
písomne. - Uchovávanie záznamu zo všetkých diskusií a ich sprístupnenie verejnosti môže napomôcť euroskepticizmus. Takisto to umožní EÚ chváliť sa väčšou mierou transparentnosti, zatiaľ čo v skutočnosti toho pre demokraciu urobí málo, pretože Európsky parlament nemôže iniciovať právne predpisy a môže byť Európskou komisiou ignorovaný. V EÚ iniciuje právne predpisy EÚ Komisia, ktorá nie je volená a neponúka žiadnu transparentnosť.
Nepodporujem príležitosť na opravy prejavov (pozmeňujúci a doplňujúci návrh č. 4), doslovné záznamy by mali byť také, ako sa odprezentovali. Robím chyby tak ako každý. Najnovšie správy o EÚ by mohli byť potenciálne pochované týždňovým oneskorením, čo by bránilo tlači v informovaní verejnosti. Samostatná poznámka s vysvetlením by mohla byť akceptovateľná. Preto som hlasoval proti správe.
písomne. - (FR) Správa poslanca Corbetta odporúča s cieľom ušetriť 10 miliónov EUR ročne, skoncovať s prekladom doslovných zápisov do všetkých úradných jazykov. Prístup k všetkým diskusiám v každom jazyku by bol garantovaný audiovizuálnym záznamom dostupným na internete, aj keď jednotliví poslanci Parlamentu by stále mali možnosť požiadať o preklad určitých výňatkov.
Keďže v Európe nemá každý prístup k širokopásmovému internetu, bolo navyše navrhnuté, aby požiadavka na preklad poslancami nepresahovala tridsať strán ročne. Pán Corbett tak navrhuje obmedziť prístup Európskych občanov k práci tých, ktorých volili, aby ich zastupovali a chránili ich záujmy v Európskej únii. To je neprijateľné. A to tým viac, lebo v rovnakom čase tá istá inštitúcia míňa 100 miliónov EUR ročne na svoju vlastnú propagáciu. Nič iné sa nedá povedať o Komisii, ktorá míňa viac ako 200 miliónov EUR na dôležité aktivity, akou je napríklad rozsiahle vysielanie pornografických internetových videí, ktoré majú podporovať európsky film.
Našťastie, zdravý sedliacky rozum, či skôr smrteľný strach z voličov, zvíťazil medzi väčšinou našich kolegov, a preto bude viacjazyčnosť zachovaná.
písomne. - (SV) Pevne odmietame návrh správy, aby sa ústny príspevok objavil v doslovnom zápise len v pôvodnom jazyku.
Európsky parlament sa pokúša robiť veľkú vec zo skutočnosti, že rečníci prehovárajú do celej Európy ako hovorcovia za svoje európske skupiny, ale v rovnakom čase ideme odmietnuť následný prístup k ich stanoviskám a obmedziť dostupnosť znížením rozsahu prekladov do rôznych jazykov.
Ak máme mať demokraticky fungujúcu EÚ, musíme byť pripravení za to zaplatiť. Organizácia, ktorá míňa viac ako 360 miliárd SEK na ochranársku poľnohospodársku politiku musí byť schopná zaplatiť 90 miliónov SEK, aby preukázala rešpekt voči občanom EÚ.
Ďalším bodom programu je správa pána Kacina, v mene Výboru pre zahraničné veci, o vzťahoch medzi EÚ a Srbskom, s návrhom odporúčania Európskeho parlamentu Rade o vzťahoch medzi Európskou úniou a Srbskom.
spravodajca. - (SL) Dnes hovorím ako spravodajca, ale zároveň ako liberálny demokrat, ako Slovinec, ako bývalý Juhoslovan a ako Európan. Práve pred 15 rokmi bola krajina, v ktorej som sa narodil, rozdrobená v mnohých krvavých vojnách, ktoré trvali takmer celé desaťročie.
V súčasnosti mnoho krajín tohto regiónu vrátane Srbska, stále čelí ničivým následkom konfliktu. Pre tieto krehké a mladé demokracie je členstvo v Európskej únii silnou motiváciou pre ďalšiu demokratizáciu. Európska únia, ku ktorej sa tieto krajiny želajú čím skôr pripojiť, je založená na spoločných hodnotách a normách, z ktorých jednou z najdôležitejších je právny štát.
V prípade Balkánskych krajín však otázkou nie je len reforma právneho systému, ale takisto úplná spolupráca s Medzinárodným trestným tribunálom v Haagu.
Srbsku sa zatiaľ nepodarilo prijať svoju domácu a medzinárodnú povinnosť a zatknúť štyroch zvyšných utečencov obvinených z vojnových zločinov vrátane Mladića a Karadžića, ktorí sú obvinení z vyvraždenia takmer 8 000 civilistov v Srebrenici. Akákoľvek osoba, ktorá zabije jedinú ľudskú bytosť, pácha trestný čin, ale tí, ktorí spáchajú genocídu, predstavujú veľmi zložitý medzinárodný a politický problém.
Pred prípravou tejto správy som navštívil Srebrenicu. Verím v srbskú sebaúctu. Preto trvám na tom, aby ju srbský štát preukázal tým, že bude spolupracovať s ICTY. V máji prevzala úrad nová proeurópska vláda, ktorej jedným z hlavných cieľov sa stala spolupráca s ICTY. Toto je vývoj, ktorý srdečne vítam. Takisto vítam skutočnosť, že vláda zažalovala, zatkla a vydala dvoch zo šiestich najhľadanejších utečencov, Tolimira a Djordjevica.
Tieto zatknutia poukazujú na to, že Srbsko je schopné vyhľadať a zatknúť zvyšných vojnových utečencov. Ako uviedla vedúca prokurátorka Del Ponteová, hlavnou prekážkou nie je schopnosť, ale skôr prevedenie schopnosti do konkrétnych výsledkov. Z tohto dôvodu si EÚ nemôže dovoliť vzdať sa svojej podmienečnosti v tejto rozhodujúcej chvíli.
Keďže napätie okolo budúceho postavenia Kosova sa stupňuje, bolo by nesprávne sa domnievať, že ustúpenie od podmienečnosti EÚ a otočenie sa späť s cieľom vykonať ústupky Belehradu, by poslúžilo buď EÚ alebo Srbsku z dlhodobého hľadiska. Prižmúrenie očí vojnových zločincom by možno vyhovovalo modernej vecnej politike, ale neprispeje k dlhodobému mieru alebo regionálnej stabilite.
Často sa opakuje, že Srbsko je kľúčom k stabilite v regióne, ale politici v Belehrade nesprávne predpokladajú, že to bude znamenať zvýhodnené zaobchádzanie pre Srbsko. Srbsko by urobilo dobre, keby využilo svoje početné talenty a potenciál a svojim susedom v regióne bolo príkladom, radšej ako ich nechalo trápiť sa z dôvodu srbskej vzdorovitosti.
Je pravda, že EÚ nebude kompletná, pokiaľ Balkán nebude tvoriť súčasť Únie, ale nemôže to byť za každú cenu a určite nie za cenu porušovania medzinárodného práva a ignorovania základných európskych hodnôt.
Občania Srbska majú nárok poznať pravdu o nedávnych vojnových politikách, ktoré boli vykonávané v ich mene. Z tohto dôvodu podporujem nedávnu iniciatívu špeciálneho prokurátora odhaliť politické motívy, ktoré sa skrývali za vraždou premiéra Djindjića. Z tohto dôvodu ma tiež sklamala miernosť trestov, ktoré vyniesol srbský súd pre vojnové zločiny štyrom členom Škorpiónov za popravu šiestich moslimov zo Srebrenice.
Srbsko má obrovský hospodársky a kultúrny potenciál a široký okruh talentovaných jednotlivcov vo všetkých oblastiach života. Ukázalo sa, že nová vláda má množstvo dynamických a ambicióznych ministrov. Je nesporné, že Srbsko má administratívnu a inštitucionálnu kapacitu, aby sa mohlo profesionálne zaoberať ďalšími rokovaniami o členstve v EÚ.
Za posledné mesiace nastal pokrok v mnohých oblastiach, napríklad pokiaľ ide o závery technických rozhovorov o rokovaniach o dohode o stabilizácii a pridružení, ratifikáciu Kjótskeho protokolu, Stredoeurópsku dohodu o voľnom obchode (CEFTA) a voľbu ombudsmana, guvernéra banky Srbska, komisára pre verejné informácie a členov Rady štátnej audítorskej inštitúcie.
Bohužiaľ, nastal iba malý skutočný pokrok v súvislosti s vymenovaním sudcov na ústavný súd. Navyše pokračuje verejné ponižovanie činiteľov občianskej spoločnosti, ktorí kritizujú vládu, alebo sa snažia pritiahnuť pozornosť na citlivé otázky, ako sú vojnové zločiny. V tejto súvislosti odsudzujem nedávne udalosti v Novom Sade, kde organizácia neonacistov zaútočila na mierové zhromaždenie jednotlivcov, ktorí sa zišli na antifašistickej demonštrácii. Je nevyhnutné, aby príslušné orgány našli páchateľov a dôkladne vyšetrili trestný čin.
Zároveň pripúšťam, že prísny vízový režim EÚ, ktorý bráni obyčajným Srbom, aby sa stretli so svojimi partnermi v Európskej únii, brzdí demokratický pokrok Srbska a prispieva ku xenofóbii a nacionalizmu.
Vítam dohody, ktoré boli uzatvorené. Zatiaľ čo znamenajú dôležitý prvý krok, rozhodujúcim cieľom musí byť liberalizácia cestovania pre všetkých občanov regiónu. Viete, že iba jedna desatina Srbov vlastní pas? Musíme dať niečo konkrétne zvyšku obyvateľstva. Naliehavo žiadam Radu, aby zabezpečila, aby dohody vstúpili do platnosti začiatkom budúceho roka, a rovnako vyzývam Radu, aby zaviedla konkrétny časový plán na liberalizáciu víz.
Rád by som využil túto príležitosť a poďakoval sa svojim asistentom, kolegom, sekretariátu Výboru pre zahraničné veci, politickým skupinám, Komisii, srbskej delegácii pri EÚ a srbskému Úradu pre európsku integráciu.
Na záver môjho prejavu by som rád dodal krátku osobnú poznámku. Ako jeden z mála členov Parlamentu narodených na Západnom Balkáne som hrdý, že som mohol pracovať ako spravodajca. Moja krajina, Slovinsko, sa stala členom EÚ nie preto, že to bolo ľahké, ale preto, lebo to bolo náročné. Zvládli sme to, podobne ako to zvládnu srbskí politici, intelektuáli a podnikatelia, keď sa tak rozhodnú. Vyzývam Srbsko a Srbov, aby sa teraz zobudili, začali si pomáhať, pomáhať svojim susedom, pomáhať celému národu a pripojili sa k nám. Urobte to. Ste dostatočne silní. Spoločne to zvládneme.
Ďakujem Parlamentu za prepáčenie, čo sa týka časového vymedzenia. Ospravedlňujem sa Parlamentu v mene spravodajcu. Ďakujem.
úradujúci predseda Rady. - (PT) Pán predsedajúci, pán komisár, dámy a páni, Srbsko sa, pochopiteľne, rozprestiera v európskom priestore a všetci pripúšťame, že v posledných rokoch čelilo veľkým výzvam; navyše tieto výzvy boli mimoriadne náročné vzhľadom na význam stability a rozvoj regiónu západného Balkánu. Európska únia sa snaží pomôcť Srbsku prekonať tieto problémy tým, že posilnila, skonkretizovala a zviditeľnila prínos európskej perspektívy.
Preto sa snažíme splniť svoj záväzok voči srbskému ľudu a orgánom a priblížiť Srbsko k Európskej únii. Snažíme sa ukázať, že existuje aj druhá možnosť, a to pomôcť proeurópskym politickým a sociálnym silám, ktoré súhlasia s uskutočňovaním potrebných reforiem s cieľom upevniť demokraciu a rozvoj krajiny.
Stabilizačné a asociačné dohody predstavujú základný krok pri približovaní sa krajín západného Balkánu k Európskej únii. Zároveň sú hlavným nástrojom na objasnenie európskej perspektívy. Z tohto hľadiska sa domnievame, že je veľmi pozitívne, že Komisia ukončila rokovania so Srbskom o uzavretí stabilizačnej a asociačnej dohody. Úprimne dúfame, že čoskoro budú splnené podmienky na to, aby Komisia podpísala dohodu.
Rada pevne politicky podporuje, aby stabilizačná a asociačná dohoda bola podpísaná hneď, ako budú splnené podmienky. Skôr ako bude Rada môcť vykonať dohodu, Srbsko však musí v plnej miere spolupracovať s Medzinárodným trestným súdom.
Možnosť pre ľudí v Srbsku cestovať ľahšie do Európskej únie by tiež upevnila vzťahy medzi nami a nepochybne by prispela k demokratizačnému procesu a proeurópskemu postoju v srbskej spoločnosti.
Dohody o zjednodušení vízového režimu a opätovnom prijímaní štátnych príslušníkov, ktoré boli podpísané v septembri, a ktoré vstúpia do platnosti v januári 2008 sú, podľa nášho názoru, veľmi dôležité.
Komisia súhlasila, že začne viesť so Srbskom dialóg o liberalizácii víz po tom, čo tieto dohody vstúpia do platnosti. EÚ takisto dala Srbsku najavo, že integračný proces nie je spojený s otázkou vyriešenia budúceho statusu Kosova. V skutočnosti sa každá krajina posúva smerom k členstvu v Európskej únii na základe vlastných zásluh a v súlade s podmienkami stabilizačného a asociačného procesu a kodanských kritérií.
Pán predsedajúci, dámy a páni, na záver musím opäť zdôrazniť význam, ktorý predsedníctvo Európskej únie prikladá možnosti diskutovať s Európskym parlamentom o tom, aké je dôležité pre samotné Srbsko aj pre región, zabezpečiť európsku budúcnosť Srbska. Západný Balkán ostáva bezpochyby jednou z priorít Európskej únie a našim hlavným cieľom je vytvoriť stav mieru, stability, demokracie a prosperity v regióne.
Z tohto dôvodu máme víziu integrácie týchto krajín v rámci Únie a stabilizačný a asociačný proces je aj naďalej základným rámcom na prípravu tohto potenciálneho prístupu. Srbsko je krajina, ktorá má vysoký geostrategický význam vzhľadom na stabilitu celého regiónu, a preto pokrok v tomto procese je nevyhnutný s cieľom dosiahnuť hlavný cieľ EÚ v súvislosti so západným Balkánom: dohliadnuť na to, aby sa stal regiónom stability, mieru a pokroku.
člen Komisie. - Pán predsedajúci, rád by som zablahoželal pánovi Kacinovi za dôkladnú správu, ktorá zachytáva základné aspekty súčasného stavu vzťahov medzi EÚ a Srbskom. Požiadal som oddelenia Komisie, aby sa držali odporúčaní správy, ktorá bola užitočná už počas príprav výročnej správy Komisie o pokroku, ktorá má byť prijatá 6. novembra.
(EL) Ďalším bodom programu je správa [2007/2002(ΙΝΙ)] (Α6-0375/2007) pani Martensovej, v mene Výboru pre rozvoj, o súčasnom stave vzťahov EÚ - Afrika.
Vážená pani predsedajúca, vážený pán komisár, vážené dámy a vážení páni, diskutujeme o správe o súčasnom stave vzťahov medzi Európskou úniou a Afrikou. V tejto správe sa uvádza spoločná vízia Afriky a Európy týkajúca sa budúcej spolupráce so zreteľom na presadzovanie rozvoja v Afrike a boja proti chudobe. Táto stratégia musí predstavovať viac ako iba obhajovanie súčasnej politiky. Ide o víziu, ktorá je založená na spoločných hodnotách a zásadách a na vzájomnom rešpektovaní, a ktorej cieľom je prospech ľudí.
Afrika a Európa majú dlhú spoločnú históriu, ich vzájomné vzťahy sa však skutočne zmenili: nemôžu byť aj naďalej jednosmerné. Dnes ide o rovnocenné partnerstvo, ktorého cieľom je spoločne riešiť problémy, ktoré sa týkajú oboch kontinentov, akými sú napríklad bezpečnosť, obchod, migrácia a zmena klímy.
Európska únia vytvorila európsku stratégiu pre Afriku v roku 2005. Aj pri tejto príležitosti som bola spravodajkyňou. Podľa nášho názoru mala táto stratégia dva hlavné nedostatky. Bola to stratégia, ktorá bola príliš pre Afriku, ale bez zainteresovania Afriky, a Parlament a občianska spoločnosť neboli do vývoja tejto stratégie dostatočne zapojení. Som rada, že teraz hovoríme o spoločnej stratégii EÚ - Afrika, a že Parlament a občianska spoločnosť budú v tomto prípade zapojení viac. Táto spolupráca je pre budúcnosť veľmi dobrým znamením.
Vážená pani predsedajúca, táto stratégia by nám mala poskytnúť štruktúru a smerovanie pre spoločnú akciu v budúcnosti. Boj proti chudobe a rozvojové ciele milénia musia byť naďalej stredobodom pozornosti. Aj keď najnovšie údaje, ktoré sa týkajú rozvojových cieľov milénia, povoľujú určitý stupeň optimizmu, v subsaharskej Afrike žije stále 41,1 % obyvateľov z jedného dolára na deň. Túto situáciu nemožno zlepšiť samotnou rozvojovou pomocou. Takisto je nevyhnutné zvýšiť hospodársky rast.
Dohody o hospodárskom partnerstve, o ktorých sa práve rokuje, by mohli byť dobrým nástrojom na dosiahnutie tohto cieľa, za predpokladu - a toto zdôrazňujem -, že ich podstatou bude trvalo udržateľný rozvoj, a pod podmienkou, že to nebudú iba európske obchodné dohody. Veľmi rada by som sa od pána komisára dozvedela niečo o situácii týkajúcej sa možného odsunutia termínu, ktorým je 1. január 2008.
Vážená pani predsedajúca, za rozvoj vo svojich vlastných krajinách sú, samozrejme, zodpovedné v prvom rade africké vlády. Stali sa politicky aj hospodársky nezávislejšími. Africký rozvoj je v plnom prúde, nielen na základe vytvárania nových inštitúcií v tejto oblasti, akými sú napríklad NEPAD (Nové partnerstvo pre rozvoj Afriky) a Africký revízny mechanizmus. Už uplynulo veľa času, odkedy bola Európa jediným a výhradným partnerom pre financovanie a politickú podporu. Ostatné krajiny začínajú uplatňovať svoj vlastný vplyv v Afrike a na Afriku veľmi dôrazným spôsobom: stačí sa pozrieť napríklad na Čínu. Náš vzťah s Afrikou už nemôžeme viac považovať za výhradný.
Vážená pani predsedajúca, v tejto správe sa zdôrazňujú tri prioritné oblasti politiky: mier a bezpečnosť, dobrá správa vecí verejných a hospodársky rast a investície do ľudí. Pokiaľ ide o oblasti európskej politiky, v tejto správe sa na jednej strane kladie dôraz na význam väčšej súdržnosti medzi rozvojovými aktivitami, a na druhej strane na ostatné oblasti politiky, akými sú napríklad obchod, poľnohospodárstvo a migrácia. Rozvojová politika Európskej únie sa môže stať efektívnejšou a účinnejšou, iba ak bude Európa súdržnejším a koordinovanejším spôsobom využívať svoju podporu a zlepší svoje finančné účtovníctvo.
Mier a bezpečnosť sú v Afrike závažným problémom. V tejto správe sa zdôrazňuje význam integrovaného prístupu zameraného na riešenie konfliktných situácií. Najvyššou prioritou v tejto oblasti by mala byť naša zodpovednosť chrániť ľudí a prispieť k prevencii a riešeniu konfliktov, ako aj k obnove. Dobrá správa vecí verejných, fungujúci právny štát a stabilná demokracia sú, samozrejme, podmienkami stability a rozvoja. Budovanie kapacít v týchto oblastiach je životne dôležité. Podporujeme ambície Komisie v tejto oblasti.
Vážená pani predsedajúca, druhý samit EÚ - Afrika sa má po sedemročnej prestávke uskutočniť v decembri v Lisabone. Na tomto samite sa rozhodne o spoločnej stratégii EÚ - Afrika a akčnom pláne. V tomto prípade ide o veľa, a je naozaj v našom záujme, aby bol tento samit úspešný. Okrem toho, hoci je situácia v Zimbabwe veľmi znepokojujúca, mali by sme mať na mysli, že je to samit EÚ - Afrika a nie samit EÚ - Zimbabwe, ktorý je o prístupe zameranom na ľudí a nie o prezidentskom partnerstve.
Je dobré, že Európsky parlament a panafrický parlament budú mať na tomto samite príležitosť vyjadriť parlamentné stanoviská k tejto spoločnej stratégii. Minulý týždeň sa stretli delegácie panafrického parlamentu a nášho Parlamentu s cieľom pripraviť spoločné vyhlásenie. Som presvedčená, že naši predsedovia budú môcť toto vyhlásenie prezentovať najvyšším predstaviteľom vlád na tomto samite.
Vážená pani predsedajúca, samozrejme, že k tejto problematike by sa dalo povedať ešte mnoho vecí, vidím však, že môj čas už uplynul, takže skončím, ale nie bez toho, aby som poďakovala v prvom rade svojim kolegom a Komisii za veľmi prínosnú spoluprácu.
Vážená pani predsedajúca, vážený pán komisár, vážené dámy a vážení páni, vážená pani spravodajkyňa, Európa, Afrika a svet sa počas posledného desaťročia dosť zmenili. Európu teraz tvorí blok 27 členských štátov, ktoré v súčasnosti spájajú veľmi odlišné priority a prístupy v rámci zahraničnej politiky. Hoci nemožno priamo povedať, že africký kontinent sa zanedbával, vzhľadom na objem verejnej rozvojovej pomoci, ktorú Európa tomuto kontinentu poskytla, v rámci vzťahov medzi Európou a Afrikou však môžeme hovoriť o strategickom vákuu. Počas posledných rokov sa stali negatívne dôsledky tohto vákua ešte viditeľnejšími. Európska únia a členské štáty teraz uznávajú potrebu povýšiť vzťahy s Afrikou na novú úroveň, pričom druhý samit EÚ - Afrika je na jasné vyjadrenie tohto priania správnym momentom.
Existuje niekoľko dôvodov tohto nového potvrdenia významu vzťahov medzi Európsku úniou a Afrikou: rozšírené uznávanie toho, že všetky globálne výzvy, akými sú napríklad mier a bezpečnosť alebo medzinárodný obchod, si vyžadujú koncentrovanú akciu zo strany medzinárodného spoločenstva, pričom to je dôvodom vytvárania nových foriem spolupráce; hľadanie riešenia problémov, ktoré sa týkajú Európy a Afriky, najmä vplyvu zmeny klímy; riadenie energetických zdrojov alebo migračných tokov; želanie Afriky kolektívnym spôsobom riešiť spoločné problémy a potreba prispôsobiť sa špecifickým geopolitickým zmenám v medzinárodnom kontexte.
Tento nový vzťah medzi EÚ a Afrikou sa uvádza v týchto dokumentoch, o ktorých sme presvedčení, že budú prijaté počas decembrového samitu: spoločná stratégia EÚ a Afriky, jej prvý akčný plán a dúfame, že aj Lisabonská deklarácia. V týchto dokumentoch sa odráža špecifický charakter vzťahu medzi Európou a Afrikou. Stanovuje sa v nich prístup, ktorý na jednej strane uprednostňuje viacstranné kanály a na druhej strane je zameraný na riešenie rôznych aspektov nášho vzťahu integrovanejším spôsobom. Tento prístup predstavuje rozdiel, na ktorý môže EÚ poukázať, najmä v porovnaní s inými medzinárodnými subjektmi. V metóde slúžiacej na prípravu samitu a dokumentov, ktoré sa majú prijať, sa takisto odráža uznanie Afriky ako strategického svetového partnera. Kým stratégia EÚ a Afriky, ktorá sa prijala v roku 2005, je dokumentom EÚ, ktorý je záväzný iba pre EÚ, nová stratégia - ktorá je prvýkrát spoločnou stratégiou - a akčný plán sú výsledkom spoločnej práce s našimi africkými partnermi.
Dokumenty pre tento samit sa od začiatku pripravovali spoločnou skupinou expertov a sme presvedčení, že budú schválené na stretnutí ministerskej trojky EÚ - Afrika, ktoré sa má uskutočniť 31. októbra, v rámci procesu, ktorý takisto zahŕňal mimovládne subjekty a občianske spoločnosti z Afriky, ako aj Európy. Spoločná stratégia a prvý akčný plán sú teda výsledkom spoločnej práce. V dôsledku toho ich súčasné znenie odráža a reaguje na mnohé z obáv a návrhov, ktoré sú uvedené v správe pani Martensovej, ktorá je naozaj perfektnou a komplexnou správou.
Partnerstvo medzi Európskou úniou a Afrikou, ktoré je uvedené v spoločnej stratégii a v návrhu akčného plánu, sa musí týkať záležitostí spoločného záujmu. Ich základnými kritériami musí byť zvýšenie hodnoty spolupráce a politického dialógu, ktoré v súčasnosti existujú, a podľa nášho názoru aj zabezpečenie pozitívneho vplyvu na každodenné životy obyvateľov Európy a Afriky. Cieľom partnerstva, ktoré sa snažíme vytvoriť, je zabezpečiť rovnováhu medzi záväzkami oboch strán, pomocou ktorej sa upraví jednostranná logika vzťahu medzi EÚ a krajinami AKT (krajiny Afriky, Karibiku a Tichomoria), ktorá je založená na pomoci.
Skúsenosti takisto ukazujú, že politické záväzky si vyžadujú mechanizmy vykonávania a monitorovania, aby sa mohli pretransformovať do niečoho väčšieho, ako iba do dobrých zámerov. Medzi samitmi, popri pravidelných stretnutiach dvoch komisií a ministerskej trojky, teraz existuje možnosť doplňujúcich sektorových ministerských stretnutí podľa potreby. Ozajstná zmena v rámci vzťahu medzi EÚ a Afrikou môže nastať, iba ak sa do tohto procesu účinne zapoja aj rôzne iné subjekty.
V tejto súvislosti by sme radi zriadili neformálne spoločné skupiny expertov na vykonávanie každého partnerstva. Budú otvorené pre veľké množstvo zainteresovaných strán: európske a africké parlamenty, miestne orgány, európske a africké občianske spoločnosti, africké subregionálne organizácie, výskumné inštitúty, špecializované medzinárodné organizácie a inštitúty a súkromný sektor. Zároveň sa rozšíri spolupráca a dialóg medzi panafrickým Parlamentom a týmto Parlamentom a tieto inštitúcie budú takisto pôsobiť ako prepojenia určené na vykonávanie spoločnej stratégie a akčného plánu.
Keďže takéto zmeny nemôžu nastať okamžite, nachádzame sa na križovatke pre zmenu vo vzťahoch medzi týmito dvoma kontinentmi. Stretávame sa s výzvou úplne využiť túto príležitosť pomocou začatia realizácie tejto novej strategickej vízie dialógu EÚ a Afriky. So zreteľom na tento cieľ, s presvedčením a s vedomím, že to, čo robíme, sa musí urobiť, plánujeme v decembri uskutočniť ďalší samit EÚ a Afriky v Lisabone.
člen Komisie. - (FR) Vážená pani predsedajúca, vážené dámy a vážení páni, v prvom rade by som chcel zablahoželať a poďakovať pani Martensovej za jej naozaj výbornú správu, ktorá prináša rôzne otázky a poskytuje mnoho užitočných návodov, a ktorá je pre nás určite zdrojom inšpirácie ako príspevok Parlamentu k skutočne veľmi dôležitej téme, a v ktorej sa vyzýva na nový prístup v oblasti vzťahov EÚ a Afriky.
Ako iste viete, rok 2007 bude pre budúce vzťahy medzi Európou a Afrikou významným rokom. Päť rokov po správe o samite v Lisabone v roku 2003 a nie menej ako sedem rokov po prvom samite Afriky a Európy, ktorý sa konal v Káhire v roku 2000, si myslím, že tento vzťah potrebujeme súrne nanovo vymedziť na novom základe. Afrika sa počas posledných rokov úplne zmenila a nadobudla kontinentálnu inštitucionálnu štruktúru, ktorá v mnohých aspektoch pripomína tú našu. Nová inštitúcia, ktorou je Africká únia, sa teraz musí posilniť a skonsolidovať. Táto inštitúcia vytvorila ambiciózne kontinentálne politiky v kľúčových oblastiach, akými sú napríklad socioekonomický rozvoj, mier a bezpečnosť a, samozrejme, aj dobrá správa vecí verejných, a všetky tieto prvky si určite zaslúžia našu podporu a uznanie.
Afrika teraz bezpochyby nadobudla medzinárodný rozmer. Teraz mám na mysli rozmanitý charakter jej vzťahov s medzinárodným spoločenstvom, ako uviedla pani Martensová, a mám na mysli novú úlohu, ktorú zohráva napríklad Čína, a jej vplyv na investičné projekty v rámci tohto kontinentu. Takisto mám, samozrejme, na mysli globálne výzvy, ktorým musí Afrika, podobne ako všetci ostatní svetoví hráči, čeliť, konkrétne ide o zmenu klímy, dodávky energie, reformu multilaterálnych inštitúcií, riziko pandémií, emigráciu atď., a je zrejmé, že Afrika musí dať najavo svoj hlas, musí uplatňovať svoj vplyv a predovšetkým musí presadzovať svoje práva. Tieto globálne výzvy, ktoré som práve uviedol, sú preto koniec koncov aj našimi výzvami. Všetky tieto výzvy a problémy sú spoločné a okrem toho zvýrazňujú vzájomnú závislosť medzi Európou a Afrikou. Máme preto spoločný osud.
Spoločná stratégia, ktorá má viac politický charakter, môže mať pre Afriku a, samozrejme, aj pre Európu význam, a treba to oznámiť aj zvyšku sveta. Tieto dva kontinenty preto súrne potrebujú vytvoriť nový rámec a získať nový súbor nástrojov s cieľom povýšiť dialóg EÚ - Africká únia na oveľa vyššiu úroveň. Spoločná stratégia EÚ a Afriky, ktorú sme počas posledných mesiacov vypracovali s našimi africkými partnermi, by mala tento rámec poskytnúť. Neznamená to však, že sa obraciame chrbtom k tradičnému vzťahu solidarity. Namiesto toho potrebujeme uskutočniť kvalitatívny skok, ktorý posunie vzťahy EÚ a Afriky do novej éry, a ktorý spojí dvoch partnerov s rovnakými právami a rovnakými zodpovednosťami.
Tieto záležitosti sú v správe veľmi dobre zdokumentované a významné nové koncepcie, ktoré Parlament predložil, určené na monitorovanie a presadzovanie vykonávania tejto stratégie a akčných plánov, ktoré z nej vyplývajú, môžem jedine podporiť. V tejto súvislosti považujem vytvorenie spoločnej delegácie EP a panafrického parlamentu za kľúčové na ukončenie inštitucionálnej štruktúry, ktorá sa bude musieť zaviesť. Rád by som ešte spomenul pravidelné stretnutia predsedov týchto dvoch inštitúcií, ktoré sa budú musieť konať, spolu so spoločnou organizáciou zasadnutí a takisto spoločnou prípravou politických správ obsahujúcich podrobnosti o dosiahnutom pokroku. Všetky tieto záležitosti budú veľmi dôležité, aby sa zachovalo tempo tohto pokroku, a aby sa mu pridal politický dôraz, ktorý bude pre úspech potrebovať.
Vieme, že v rámci tohto prístupu sa Africká únia vyzýva, aby takisto vytvorila pevné a stabilné inštitúcie, ktoré budú schopné akcie a interakcie s našimi inštitúciami. Myslím tým, samozrejme, že Africkú úniu naďalej podporujeme v rámci jej transformácie a posilňovania jej inštitúcií. Som potešený, že ako skoré potvrdenie tohto záväzku môžem oznámiť, že prvý akčný plán predložený panafrickým parlamentom bude vo výške 275 000 EUR financovaný z programu inštitucionálnej podpory, ktorý sa v súčasnosti financuje v rámci deviateho Európskeho rozvojového fondu. Je to jedna zo špecifických záležitostí, ktoré mi pán predseda Borrell oznámil.
Som presvedčený, že toto úvodné financovanie umožní panafrickému parlamentu plnú účasť v rámci iniciatívy, ktorú ste prijali s cieľom zorganizovať spoločné parlamentné podujatie pred decembrovým samitom v Lisabone, aby sa potom výsledky vašej práce mohli prezentovať vedúcim predstaviteľom štátov na tomto samite.
Napokon ako som už uviedol pri mnohých príležitostiach, zainteresovanie a angažovanosť civilného obyvateľstva našich dvoch kontinentov a zvolených predstaviteľov, ktorí ich zastupujú, je kľúčovým faktorom úspechu účinného procesu dialógu a spolupráce medzi Európou a Afrikou. Možno máme niekedy tendenciu zabúdať, v tomto prípade však ide o spoločný osud 1,5 miliardy ľudí, a práve títo ľudia sú najdôležitejšími aktérmi v rámci partnerstva, ktoré práve teraz vytvárame.
Vážená pani Martensová, úplne súhlasím s potrebou koordinácie; navrhli sme preto kódex správania, ktorým by sa mala zabezpečiť lepšia deľba práce medzi rôznymi subjektmi, a to by znamenalo väčší súlad. Som presvedčený, že v tejto súvislosti sme boli konzistentní, pretože, ako iste viete, v rámci desiateho Európskeho rozvojového fondu sme vyčlenili osobitnú finančnú rezervu na správu, ktorá je jedným z aspektov, a navyše naozaj veľmi dôležitým, politického dialógu, ktorý sa snažíme vytvoriť s našimi africkými partnermi. Pokiaľ ide o dohody o hospodárskom partnerstve, nepochybujem, že budem musieť odpovedať na otázky týkajúce sa tejto záležitosti po vašich reakciách. Nechávam si teda moje odpovede na reakcie, aby som teraz priveľa nehovoril a nemíňal tak zbytočne veľa času.
otázke na ústne zodpovedanie pre Radu o Medzinárodnej zmluve o zákaze kazetovej munície; kroky nasledujúce po Deklarácii z Osla, od Josepa Borrella Fontellesa, v mene Výboru pre rozvoj - B6-0319/2007);
otázke na ústne zodpovedanie pre Komisiu o Medzinárodnej zmluve o zákaze kazetovej munície - kroky nasledujúce po Deklarácii z Osla, od Josepa Borrella Fontellesa, v mene Výboru pre rozvoj - B6-0320/2007).
autor. - (ES) Vážená pani predsedajúca, vážená pani komisárka, vážený pán minister, výzvy na zákaz kazetovej munície sú stále intenzívnejšie. Nasadenie tejto munície vo vojne v Libanone v lete 2006 ukázalo mieru, do akej môžu spôsobiť ľudskú katastrofu.
Tieto zbrane sú nebezpečné pre civilistov aj pre vojenský personál, v skutočnosti však tvoria 90 % obetí týchto zbraní civilisti. Okrem toho 10 % tejto munície nevybuchne: zostávajú na zemi a majú rovnaký účinok ako míny.
Odstraňovanie tejto munície z kontaminovaných oblastí, je preto nebezpečné pre obyvateľstvo, ako aj pre medzinárodné mierové sily. Táto munícia sa nepoužíva iba vo vojne; predstavuje dlhodobú prekážku pre dopravu a poľnohospodárstvo, a takisto vytvára bariéry a prekážky pre humanitárnu pomoc.
Táto munícia je preto jedným z najvýznamnejších problémov, ktoré sa týkajú rozvoja chudobných krajín: najchudobnejších krajín sa to týka najviac, a väčšinu obetí v týchto krajinách predstavujú najchudobnejšie a najmenej vzdelané časti obyvateľstva.
Už nemožno viac tvrdiť, že bombardovanie nepriateľa z výšky 10 000 metrov a zhadzovanie bômb, ktoré zostávajú na zemi, je účinným spôsobom udržania mieru alebo prijatia vojenských opatrení.
Rozmiestnenie mierových síl a humanitárnej pomoci je dnes nevyhnutné na stabilizáciu a obnovu oblastí postihnutých konfliktmi, a táto munícia dnes už nemá žiadne opodstatnenie, okrem vojenskej perspektívy.
Dnes máme diskutovať s Komisiou a Radou práve o iniciatívach, ktoré nastali v dôsledku rozšírenej zmeny postoja medzinárodného spoločenstva ku kazetovej munícii.
Európsky parlament opakovane prijal veľmi jasné stanovisko: chceme medzinárodnú reguláciu globálneho charakteru, ktorou sa zakazuje používanie, výroba, preprava, financovanie a vytváranie zásob kazetovej munície. Členské štáty by mali v rámci toho realizovať jednostranné akcie zamerané na zakázanie používania a prepravy tejto munície, ako už mnoho štátov urobilo a iné sa tak chystajú urobiť.
Vážený pán komisár, vážený pán minister, Parlament by rád poďakoval predsedníctvu Rady, Komisii a členským štátom za ich úsilie dohodnúť nový protokol k Dohovoru OSN o používaní určitých konvenčných zbraní, ktorý sa zaoberá všetkými humanitárnymi problémami, ktoré sú spojené s používaním kazetovej munície. Musíme uznať, že do dnešného dňa sa, žiaľ, dosiahol len veľmi malý pokrok.
Potrebujeme preto pevný proces z Osla, na základe ktorého môžu štáty, mimovládne organizácie, Červený kríž a medzinárodné organizácie vypracovať a napĺňať ambicióznu agendu. V súčasnosti tento proces podporuje 80 krajín vrátane mnohých rozvojových krajín, ešte však vôbec nie je jasné, či bude tento proces prípadne viesť k úplnému zákazu kazetovej munície.
Je jasné, že potrebujeme integrovaný, komplexný, humanitárne orientovaný prístup, ktorého cieľom je nielen odzbrojenie, ale predovšetkým aj ochrana civilného obyvateľstva, pomôcť mu vyrovnať sa s dôsledkami vojny a zároveň zabezpečiť, aby sa zničili existujúce zásoby tejto munície, a aby sa odstránila z kontaminovaných oblastí.
Čo plánujeme urobiť v rámci významných nadchádzajúcich podujatí, akými sú napríklad decembrové zasadnutie vo Viedni a zasadnutie v Bruseli ďalší týždeň, ako aj 5. november, ktorý je celosvetovým dňom akcie zameranej na zákaz kazetovej munície, a v rámci mnohých podujatí vo svete?
V tejto súvislosti by som sa rád opýtal zástupcov Komisie a Rady čo plánujeme urobiť, aké bude naše stanovisko? Aké je stanovisko Európskej únie v súvislosti so stavom diskusií v rámci Dohovoru o používaní určitých konvenčných zbraní?
Budeme mať v tejto súvislosti spoločné stanovisko v rámci Rady? Aké iniciatívy vyvíjame s cieľom povzbudiť členské štáty, aby prijali vnútroštátne opatrenia zamerané na zákaz kazetovej munície? Čo robíme v rámci podpory tretích krajín v súvislosti s odstránením tejto munície z kontaminovaných oblastí, vzdelávaním o rizikách a ničením zásob munície, ktorá je už zakázaná?
Na záver, zvažuje Komisia organizáciu medzinárodnej konferencie o úlohe Európskej únie pri riešení socioekonomických, humanitárnych a rozvojových dôsledkov konfliktov, v ktorých sa použila táto munícia?
Vážená pani predsedajúca, vážená pani komisárka, vážené dámy a vážení páni, vážený pán Borrell, v prvom rade by som chcel poďakovať za vaše tri otázky týkajúce sa tejto špecifickej záležitosti, ktorou je zákaz kazetovej munície. Pokúsim sa stručne a čo najobjektívnejšie odpovedať na tieto tri otázky položené Rade.
Pokiaľ ide o vašu prvú otázku, musím povedať, že v rámci Dohovoru o určitých konvenčných zbraniach - aby som zostal stručný, budem hovoriť jednoducho o "dohovore" - predsedníctvo Rady Európskej únie, ako iste viete, vyjadrilo v mene Európskej únie znepokojenie v súvislosti s humanitárnymi dôsledkami kazetovej munície. Konkrétne na tretej revíznej konferencii štátov, ktoré sú stranami dohovoru, ktorá sa uskutočnila od 7. do 17. novembra v Ženeve, Európska únia vyjadrila svoje stanovisko, že kazetová munícia je mimoriadne významným prvkom v rámci budúcej práce Dohovoru o určitých konvenčných zbraniach.
EÚ predložila návrh podporujúci zriadenie časovo neobmedzenej skupiny vládnych expertov s cieľom vypracúvať odporúčania na ďalšie akcie v súvislosti s dohovorom. Konferencia štátov, ktoré sú stranami, tento návrh neprijala. Schválilo sa však bezodkladné zorganizovanie medzikonferenčného zasadnutia skupiny vládnych expertov pre výbušné pozostatky vojny, s osobitným zameraním na kazetovú muníciu.
Toto zasadnutie sa uskutočnilo od 19. do 22. júna 2007 v Ženeve a EÚ predložila návrh rokovacieho mandátu pre právne záväzný nástroj zameraný na riešenie všetkých aspektov humanitárnych záležitostí, ktoré súvisia s kazetovou muníciou. Tento nástroj by sa mal prijať koncom roku 2008.
Trojka EÚ uskutočnila s tretími krajinami široké konzultácie s cieľom presadzovať prístup EÚ. Skupina vládnych expertov sa však rozhodla posunúť akékoľvek rozhodnutie o právne záväznom nástroji na zasadnutie vysokých zmluvných strán dohovoru v roku 2007, ktoré sa uskutoční na budúci mesiac.
Súbežne s týmto úsilím, ktoré je zamerané na riešenie otázok týkajúcich sa kazetovej munície, ako iste viete, niekoľko členských štátov EÚ sa pripojilo k Deklarácii z Osla a zúčastnilo sa série zasadnutí, ktoré sa organizovali v rámci takzvaného "procesu z Osla", ktorého cieľom je úplný zákaz kazetovej munície.
Členské štáty EÚ sa zúčastnili v rámci svojich vnútroštátnych právomocí. Doteraz sa nedosiahla žiadna dohoda, pokiaľ ide o stanovisko týkajúce sa procesu z Osla. Väčšina členských štátov vníma tieto dva procesy ako komplementárne a považuje ich za súbežné úsilie vedúce k spoločnému cieľu, konkrétne k medzinárodne právne záväznému nástroju týkajúcemu sa kazetovej munície.
Pokiaľ ide o vašu otázku, musím povedať, že v súvislosti s nadchádzajúcimi stretnutiami v Bruseli a vo Viedni, ktoré som už spomínal, sa členské štáty vrátane predsedníctva zúčastnia v rámci vnútroštátnych právomocí, ak sa tak rozhodnú. Nepredpokladá sa žiadne spoločné stanovisko EÚ.
Na záver, pokiaľ ide o vašu tretiu otázku, môžem povedať, že nedávne rozhodnutia Rakúska a Belgicka zakázať kazetovú muníciu, ako vo svojej otázke spomenul pán Borrell, boli prijaté, ako iste viete, výhradne na vnútroštátnom základe. Rada v tomto prípade nevyvinula žiadnu osobitnú akciu.
členka Komisie. - Vážená pani predsedajúca, rada by som poďakovala pánovi Borrellovi Fontellesovi za túto otázku na ústne zodpovedanie, ktorú nám položil. Som rada, pretože si myslím, že to je príležitosť, aby sme komplexne odpovedali na túto otázku, ktorá sa týka záležitosti s mimoriadne desivými dôsledkami. Táto záležitosť má veľmi negatívny vplyv na ľudí, najmä na civilné obyvateľstvo. Táto otázka sa ma preto veľmi dotýka, keďže záležitosti, ktoré majú vplyv na ľudskú bezpečnosť, mi boli vždy veľmi blízke. Úplne súhlasím so stanoviskom predsedu Rady, rada by som však ešte dodala niekoľko iných vecí.
Vážené dámy a vážení páni, ďalším bodom sú otázky pre Radu. Ako včera počas otázok pre Komisiu budeme postupovať podľa pomerne dosť nových pravidiel, ktoré sa navrhli ako súčasť reformy Parlamentu. Preskúmala ich osobitná skupina a týkajú sa v podstate dvoch oblastí. Najprv vyzvem poslancov, aby pristúpili k predným laviciam, aby bolo rokovanie otvorenejšie, a potom bude úradujúci predseda Rady odpovedať na položené dodatočné otázky naraz. V dôsledku toho, keďže obyčajne máme dve dodatočné otázky, nebude Rada odpovedať hneď na každú otázku, ale na záver odpovie na obe otázky naraz.
So zreteľom na lesné požiare počas tohto leta v určitých krajinách Únie, ako je Grécko a Španielsko, a keďže Únia zlyhala pri rýchlej a účinnej reakcii, otázka znie, či Rada prehodnotí pravidlá Fondu solidarity, tak aby bol v budúcnosti vybavený vhodnými mechanizmami, ktorými bude možné čeliť týmto katastrofám a zmierniť spôsobené škody?
Vážený pán predsedajúci, vážené dámy a vážení páni, na margo tejto otázky by som rád pripomenul, že ako iste viete, súčasný Európsky fond solidarity bol zriadený po záplavách, ktoré postihli strednú Európu v lete 2002, na to, aby sme boli schopní reagovať na katastrofy, ktoré dosahujú veľké alebo obrovské rozmery.
Rada prijala v roku 2002 na základe návrhu Európskej komisie nariadenie, ktorým sa zriaďuje Fond solidarity Európskej únie. V článku 14 tohto nariadenia o Fonde solidarity sa ustanovuje, že Rada preskúma toto nariadenie na základe návrhu Komisie najneskôr do 31. decembra 2006.
V roku 2005 Komisia podala návrh, aby sa nariadenie (ES) č. 2012/2002 nahradilo novým nariadením o Fonde solidarity. V tomto návrhu sa predovšetkým zohľadnil cieľ rozšíriť pôsobnosť tohto nástroja, aby pokrýval priemyselné a technologické katastrofy, krízy verejného zdravia a teroristické činy, a aby sa posunula hranica, pri ktorej sa katastrofa považuje za veľkú.
V návrhu sa presadzovalo odstránenie výnimočných regionálnych kritérií z platného nariadenia, ale aby pri výnimočných okolnostiach Komisia uznala, že sa udiala veľká katastrofa.
Európsky parlament vydal svoje stanovisko k tejto veci v máji 2006 a ešte v roku 2006 Rada diskutovala o návrhu Komisie a stanovisku Parlamentu na príslušných úrovniach, hoci sa nedosiahla žiadna dohoda.
V dôsledku toho sa nariadenie (ES) č. 2012/2002 naďalej uplatňuje, pričom Komisia navrhla jeho mobilizáciu v roku 2007. Ako som mal možnosť vysvetliť už minulý mesiac v súvislosti s podobnou otázkou a pokiaľ si je toho Rada vedomá, v prípadoch katastrof, ktorých sa týka toto nariadenie, bolo jeho uplatňovanie účinné. Európska komisia pravidelne pripravuje správy, v ktorých sa podrobne opisuje používanie Fondu solidarity.
(ES) Návrh Rady bol úplne jasný. Toto nové nariadenie má obrovské meškanie. Doplňujúca a konkrétna otázka, ktorú by som Rade chcel položiť, sa týka nasledujúceho: toto leto kolíska západnej civilizácie, staroveké Grécko, spolu s olympijskými štadiónmi skoro zhorelo do tla. Bude Rada čakať, kým zhorí Vatikán, Prado alebo palác Belém, alebo môžeme dúfať, že do budúceho leta budeme mať nové nariadenie, vďaka ktorému bude možné takéto katastrofy zvládať?
(PT) Vážený pán predsedajúci, vážený pán Medina Ortega, samozrejme, že nečakáme na to, kým Rím, Lisabon, Londýn alebo Paríž postihnú prírodné katastrofy, aby sme sa týmto problémom podrobnejšie zaoberali. Sme naozaj presvedčení, že palác Belém aj Belémska veža ostanú stáť na svojom mieste ešte mnoho storočí tak, ako doteraz.
Čo sa týka osobitnej lehoty na úpravu súčasných pravidiel, nemôžem prirodzene sľúbiť v mene Rady nijaké konkrétne dátumy.
Ďakujem za Vašu odpoveď, musím však vystúpiť s nasledujúcou otázkou. Musíme vedieť, kedy sa to zmení.
Hovorím predovšetkým o záplavách v Spojenom kráľovstve. Obvykle ide o požiare, ale Fond solidarity sa týka aj záplav. Môj región vo West Midlands bol veľmi ťažko zasiahnutý. Moja osobitá osada vo Worcestershire bola ťažko zasiahnutá spolu so zvyškom Worcestershire a okolitými oblasťami v Hereforde a Shropshire.
Vláda Spojeného kráľovstva obvykle ponúka peniaze Fondu solidarity. Dúfam, že Komisia sa na tento počin bude pozerať pozitívne a že Rada sa skutočne pokúsi o zmeny vo fungovaní Fondu solidarity tak, že v budúcnosti budeme mať možnosť dostať tieto peniaze rýchlejšie.
Mohol by nám predstaviteľ Rady takisto povedať, čo si myslí o sile rýchlej reakcie a či sa presadí tak, aby v postihnutých oblastiach vznikli núdzové povodňové zábrany?
(DE) Dovoľte mi, pán predsedajúci, aby som vyjadril svoj nadšený súhlas s tým, že tu dnes môžeme spolu sedieť. Myslím, že je to veľmi dobrý nápad.
Čo sa týka samotnej otázky, pán minister, rád by som povedal niekoľko slov o požiaroch, ktoré v niektorých prípadoch spôsobujú prírodné príčiny, v iných sú spôsobené úmyselne. Takýto vznik požiarov je podporovaný právnou situáciou v niektorých krajinách, pretože ponúka určité výhody určitým ľuďom.
Venoval sa už niekto možnosti vyvinúť na tieto krajiny tlak, aby zmenili svoje právne predpisy tak, aby tento motív už ďalej neexistoval?
(PT) Veľmi dobre. Dúfam, že som už odpovedal aspoň na niekoľko z otázok, ktoré tu práve odzneli. Takisto som už spomínal, že naše hodnotenie spôsobu fungovania Fondu solidarity v minulosti dopadlo pozitívne v tom zmysle, že fungoval riadne.
Otázka síl rýchlej reakcie sa v súčasnosti prehodnocuje. Žiadne rozhodnutie ešte nepadlo, pretože sa to ešte hodnotí a prerokúva v Rade. Nerozhodlo sa ani o prevencii pred požiarmi, hoci sa urobil veľký kus práce. Zostáva však ešte veľa práce a predpokladám, že toto je oblasť, pri ktorej by sa mohla dobre využiť výmena skúseností známych ako osvedčené postupy a spolupráca medzi členskými štátmi na úrovni EÚ.
V tejto oblasti treba vyvinúť ešte mnoho úsilia. Musím dodať, že moja krajina sa nachádza v oblasti, ktorá je systematicky rok čo rok postihnutá požiarmi, podpaľačstvom a všetkými súvisiacimi problémami, predovšetkým lesnými požiarmi. Na vnútroštátnej úrovni sme prijali celý rad opatrení a iniciatív, ktoré sa osvedčili pri prevencii proti požiarom a podpaľačstvu, a o naše skúsenosti sa, samozrejme, veľmi radi podelíme so všetkými členskými štátmi.
Chystá sa Rada prijať spoločné rozhodnutie so zreteľom na zavedenie integrovanej európskej politiky na podporu a poskytovanie odbornej prípravy občanom s osobitnými potrebami a zabezpečenie ich integrácie do spoločnosti?
Ďakujem za Vašu otázku, pani Panayotopoulos-Cassiotouová. Ako iste viete, Rada môže konať len v rámci svojich legislatívnych možností na základe návrhu, ktorý v určitom štádiu predloží Komisia.
V súčasnosti Rada ešte nedostala žiadny legislatívny návrh rozhodnutia Rady týkajúci sa zavedenia integrovanej európskej politiky na podporu a poskytovanie odbornej prípravy občanom s osobitnými potrebami a zabezpečenia ich integrácie do spoločnosti.
Nasledujúcim bodom je správa pána Cappata v mene Výboru pre zahraničné veci s návrhom na odporúčanie Európskeho parlamentu Rade o výrobe ópia na medicínske účely v Afganistane.
spravodajca. - (IT) Vážená pani predsedajúca, dámy a páni, v tejto správe navrhujeme, aby sa Parlament chopil iniciatívy a pripravil návrh Rade, najmä v kontexte spoločnej zahraničnej a bezpečnostnej politiky, k problému výroby ópia v Afganistane.
Naším východiskovým bodom je poznanie, že doposiaľ dosiahnuté výsledky sú nedostatočné. Za posledné dva roky sa výroba ópia, používaného na prípravu heroínu, zvýšila o 50 %. Zdá sa, že nedokážeme nájsť účinné prostriedky na zníženie tohto obrovského množstva produkcie, ktorá celá slúži na obohatenie, prirodzene, nie pestovateľov, poľnohospodárov, ale veľkých medzinárodných drogových mafií, teroristov a Talibanu.
Táto správa vychádza aj z ďalšieho predpokladu: že zároveň panuje naozaj veľmi nedostatočný prístup k liekom na tíšenie bolesti. Okolo 80 % svetovej populácie nemá vôbec žiaden prístup k týmto liekom. Prirodzene, obe tieto otázky sa dajú považovať za úplne oddelené, ale domnievam sa, že je úlohou politických inštitúcií mať pragmatický prístup, a teda pochopiť, že keď čelíme obrovskému objemu produkcie, ktorá sa používa na výrobu heroínu, a zároveň výrobok rovnakého poľnohospodárskeho pôvodu je veľmi nedostatkový, mali by sa dať tieto dva východiskové body skombinovať.
Pozmeňujúce a doplňujúce návrhy predložené vo Výbore pre zahraničné veci a pani Gomesovou v mene Socialistickej skupiny v Európskom parlamente, ako aj návrhy predložené v pléne Skupinou Európskej ľudovej strany (kresťanských demokratov) a Európskych demokratov, pomohli zabezpečiť, že dnes predložený návrh nie je alternatívny, teda negatívny návrh, volajúci po okamžitej zmene doposiaľ presadzovanej politiky.
Čo od vás, Rady a Komisie, požadujeme, je skúsiť experiment, začať niekoľko skúšobných projektov, ktoré by presunuli spracovanie časti úrody doteraz používanej na výrobu heroínu na výrobu liekov na tíšenie bolesti. Na strane dopytu by sa tiež dala rozbehnúť politika, ktorá by lieky na tíšenie bolesti dostala na kontinenty, ako je Afrika a Ázia, ktoré sú prakticky bez týchto prípravkov.
Preto sa mi zdá, že správa, ako vyšla z Výboru pre zahraničné veci, s prihliadnutím na predkladané pozmeňujúce a doplňujúce návrhy, sa mi zdá v zásade vyvážená. Vychádza z veľmi jednoduchého predpokladu, že je pravdepodobne (ja si myslím, že určite) jednoduchšie spolupracovať s farmármi, ak im navrhneme zmenu časti ich produkcie na legálnu výrobu, namiesto toho, aby sme jednoducho prišli s politikou likvidácie, vypálenia a ničenia porastov. Takýto prístup prináša opäť ďalší dôvod na konflikt s miestnymi obyvateľmi a ukázalo sa, prinajmenšom doposiaľ, že je kontraproduktívny a neužitočný.
Preto dúfam, že za pochopiteľnou oficiálnou líniou, ktorej sa držia európske vlády aj afganská vláda a ktorá presadzuje potrebu bojovať s výrobou ópia, že za touto oficiálnou líniou by sme mohli vyslať iné posolstvo, a Európsky parlament je zrejme slobodnejší než iné inštitúcie, aby predložil takýto návrh. Už sme takúto zodpovednosť prevzali a dúfam, že to potvrdíme zajtra pri hlasovaní. Máme väčšiu slobodu než iní navrhnúť, aby sa tieto alternatívne experimenty realizovali a hodnotili pragmaticky, nie ideologicky.
Každý z nás má svoje vlastné názory na medzinárodnú politiku a drogy a na medzinárodnú politiku v Afganistane. Táto správa nie je myslená ako ideologický návrh, ale ako praktický pokus pomôcť pri hľadaní riešenia problému, ktorý je skutočnou globálnou tragédiou.
členka Komisie. - Vážená pani predsedajúca, chcela by som veľmi pekne poďakovať pánovi Cappatovi - tante grazie!
Vítam túto veľmi aktuálnu diskusiu o problematike drog (a špeciálne o problematike drog v Afganistane), ktorá, ako vieme, je veľkým, komplikovaným problémom v politickom a bezpečnostnom kontexte.
Nedávno sme mali veľa diskusií v New Yorku. Počas Valného zhromaždenia OSN sa tam uskutočnilo mnoho veľmi dôležitých rokovaní s prezidentom Karzajom, generálnym tajomníkom OSN Ban Ki-moonom a s veľkým počtom krajín. Tieto rozhovory sa sústredili presne na celú túto komplikovanú otázku.
Dnešná rozprava prispieva k širšej diskusii o obnove Afganistanu, ale aj o úlohe drog. Dovoľte mi tiež pochváliť Vás za ustanovenie delegácie Európskeho parlamentu pre vzťahy s Afganistanom. Máme živý záujem o túto Vašu prácu a považujeme ju za veľmi dôležitú.
Drogový priemysel Afganistanu predstavuje obrovský problém pre pokrok v budovaní štátu. Najnovšia správa Rozvojového programu OSN je znepokojujúcim čítaním. Objem pestovania aj spracovania maku, nanešťastie, výrazne vzrástol. Najviac sú postihnuté južné provincie Afganistanu so 70 % celkovej produkcie. Silná väzba medzi aktivitami povstalcov a drogovým hospodárstvom určite nie je prekvapením. Nesmieme však prehliadať ani pozitívny vývoj, najmä v stabilnejších oblastiach krajiny, kde sa dosiahlo reálne zlepšenie zdravotníctva a vzdelávania, ako aj hospodárskeho rastu.
V trinástich provinciách severného a stredného Afganistanu sa mak skutočne nepestuje. To je, prinajmenšom, veľmi sľubné a dá sa na tom stavať. Správa pána Cappata poskytuje komplexný obraz tejto situácie (a ja by som sa Vám mala poďakovať za povzbudzujúce poznámky o činnosti Komisie) a celkom správne zdôrazňuje zodpovednosť Afganistanu za riešenie problému ópiového priemyslu. V tom sa úplne zhodujeme.
Napriek tomu musím povedať, že nemôžem, aspoň zatiaľ, súhlasiť so závermi, ku ktorým táto správa dospela a ktoré navrhujú legalizovať ópiový mak na medicínske účely, aj keď iba pokusne. Na prvý pohľad to môže vyzerať ako príťažlivý návrh, ale, nanešťastie, v zložitom afganskom drogovom probléme nejestvujú jednoduché odpovede.
Dovoľte mi podeliť sa s Vami o niektoré svoje obavy. Krajiny ako Austrália, Turecko a India, ktoré už vyrábajú surové ópium na medicínske účely, majú spravidla účinnú vymožiteľnosť práva a tiež na ich území neprebieha rozsiahly konflikt. Napriek tomu je realizácia veľmi zložitá. Tam, kde nie sú tieto podmienky splnené, okamžite dochádza k odklonu od legálneho pestovania ópia, ako sme to videli v Peru a Bolívii. Je zrejmé, že v prípade Afganistanu by sa zákonné pestovanie, žiaľ, jednoducho pridalo k nezákonnému pestovaniu, namiesto toho, aby ho nahradilo. Legálna výroba ópia tiež zostáva nepríťažlivou pre miestnych pestovateľov, pretože ich príjmy by boli iba okolo 25 - 30 % z toho, čo teraz môžu dostať na čiernom trhu.
Zavedenie takéhoto systému je zložité a uskutočniteľné iba s dotáciami na sledovanie kvality a distribúciu zdravotníckych výrobkov. Mali by sme to podporovať z peňazí daňových poplatníkov? Afganská vláda, ktorá je notoricky slabá a má slabé inštitúcie, nanešťastie, v súčasnosti (a preto som povedala "zatiaľ") nie je schopná kontrolovať takýto systém.
V niektorých oblastiach krajiny momentálne jednoducho neexistuje verejná správa, nechajme bokom dobrú správu vecí verejných. To platí najmä o nestabilných južných provinciách, kde sa vyrába prevažná časť ópia. Napokon, samotná afganská vláda rozhodne vylúčila (a to je dôležitý argument) akúkoľvek legálnu výrobu ópia.
V tejto perspektíve politické posolstvo správy skutočne nie je tým správnym signálom našim afganským partnerom. Mohlo by sa dokonca obrátiť proti nám. Tvrdou a nepopierateľnou pravdou je, že obnova v Afganistane si vyžiada oveľa viac času a peňazí. Bude si to žiadať aj vytrvalosť, ak chceme tejto krajine postihnutej vojnovým konfliktom priniesť trvalý rozvoj.
Pokrok v budovaní štátu je možný iba pri väčšom odhodlaní, aj u politického vedenia Afganistanu, najmä na miestnej úrovni. To bolo, mimochodom, posolstvo, ktoré sme odovzdali v New Yorku. Súhlasím s tým, že je najvyšší čas otvorene sa postaviť korupcii. My sme to nielen povedali, ale snažíme sa v tom aj pomôcť budovaním kvalitného právneho systému a polície, ktorá by naozaj fungovala, aby sme presvedčili obyčajných Afgancov, ktorí sú často skeptickí.
Cesta vpred je jasná. Vedie cez afganskú národnú stratégiu kontroly drog, ktorú schválilo medzinárodné spoločenstvo a ktorá obsahuje všetky potrebné prvky. Zaslúži si našu jednomyseľnú podporu, keďže je to komplexná stratégia, ktorá zahŕňa zákaz, informovanie verejnosti, trestné stíhanie známych obchodníkov s drogami a podporu miestneho rozvoja.
Tam, kde sa využíva takáto opatrná zmes politík, poľnohospodári už zrušili pestovanie maku, natrvalo. V tomto kontexte sa Komisia domnieva, že návrh na legalizáciu ópiového maku by jednoducho mohol podkopať prácu, ktorá už prebieha v iných oblastiach, najmä čo sa týka vlády zákona a udržiavania poriadku.
v mene skupiny PPE-DE. - (IT) Vážená pani predsedajúca, dámy a páni, nemám vôbec žiadne pochybnosti o tom, že pán Cappato, ktorý je mojím dlhoročným priateľom, sa zúfalo snaží prispieť k boju proti drogám vo svete a pomôcť nešťastným mladým alebo starším ľuďom, ktorí trpia na pokraji smrti a ktorým môžu drogy pomôcť. Bohužiaľ ho však nemôžem nasledovať.
Opakujem, bohužiaľ, nezdieľam názor pána spravodajcu. Problém podľa mňa pramení z faktu, že jeho návrh sa týka Afganistanu, štátu, v ktorom nedostatok bezpečnosti ani nemôže byť väčší. Áno, Irak je zrejme menej bezpečný, ale Afganistan je sotva miestom, kde sa dá začať s presviedčaním poľnohospodárov, aby zrušili veľmi lukratívne pestovanie maku a aby prešli k plodinám, ktoré sú slušnejšie, viac vyhovujú Starému zákonu a sú vo väčšom súlade s civilizovanými poľnohospodárskymi postupmi, ktoré my všetci dobre poznáme.
Správa samotná veľmi jasne uvádza, že najväčšie množstvo drog na svete, približne polovica, pochádza z Afganistanu a že pestovanie ópia je tam nelegálne. Aj keď je to nelegálne, krajina je zdrojom polovice surovín, ktoré zabíjajú našich mladých ľudí alebo z nich robia korisť obchodníkov s drogami, ktorí, ako vieme, ich privedú k užívaniu drog, a tým poškodzujú ich aj spoločnosť ako celok.
Domnievam sa, že je iba jedna účinná zbraň v boji proti všetkým obchodníkom s drogami, začínajúc od afganských pestovateľov, ktorí sú, podľa môjho názoru, prvými obchodníkmi s drogami. Naša neschopnosť kontrolovať a monitorovať ich znamená, že jediný spôsob boja proti drogám je prevencia, a teda snaha čo najviac obmedziť pestovanie ópia.
Z tohto dôvodu je skupina PPE-DE proti tejto časti správy pána Cappata a, domnievam sa, že to, čo hovorím, musí byť jasné každému, nech už bude zajtrajší výsledok akýkoľvek.
Zlepšenie účinnosti výkonu rozsudkov v Európskej únii:zablokovanie bankových účtov (zelená kniha) (rozprava)
Ďalším bodom je správa, ktorú predkladá pán Lechner v mene Výboru pre právne veci, o Zelenej knihe o zlepšení účinnosti výkonu rozsudkov v Európskej únii: o zablokovaní bankových účtov.
spravodajca. - (DE) Vážená pani predsedajúca, bola to zaujímavá rozprava. Teraz prejdeme k úplne odlišnej téme. Uvidíme, či sa nám skôr či neskôr podarí dopracovať sa k nejakému výsledku.
Isté porekadlo, ktoré je, predpokladám, blízke celej Európe, hovorí, že peniaze neprinášajú šťastie, ale prinášajú pokoj duše. Dovoľte mi začať v tomto duchu tým, že všetkým občanom Európy zaprajem pokoj duše.
Ak vám však niekto dlhuje peniaze, ak vám niekto dlhuje peniaze za predaj, škodu alebo podobne, často to neprináša pokoj duše, ale skôr starosti. Vyhne sa dlžník svojim povinnostiam? Zatají svoje peniaze alebo majetok, možno dokonca ešte dlhšie, ako sa koná dnešná rozprava?
Všetky členské štáty majú postupy, ktorých cieľom je tomu zabrániť. Medzi takéto postupy patria zablokovanie účtu, súdne nariadenie, zatknutie a zaistenie: existuje množstvo rôznych termínov. Postupy sa medzi sebou výrazne líšia a situácia je mimoriadne komplikovaná, pričom tu musíme riešiť navyše aj jazykovú otázku. Tí, ktorí by chceli použiť rôzne cezhraničné postupy členských štátov, môžu celkom pokojne zistiť, že dlžník vzal nohy na plecia alebo, ako hovoríme v Nemecku, že zajac zdupkal. Inými slovami, že dlžník mal dostatok času na to, aby svoj majetok ukryl.
V pohraničných oblastiach Európy je tento problém v súčasnosti veľmi rozšírený a keďže všetci smerujeme k jednotnej platobnej oblasti s bezhotovostnými transakciami, stáva sa každým dňom pálčivejším. Za takýchto okolností totiž ustavične pribúdajú príležitosti na ukrývanie majetku. Komisia preto prišla s iniciatívou, a chcel by som zdôrazniť, že oprávnene. Predložila veľmi dobre prepracovanú zelenú knihu, ktorá je vyčerpávajúca a podrobná, hoci niektoré jej body bude potrebné bližšie objasniť. Toto nás ešte čaká a je to aj zámerom tohto vypočutia. V tomto štádiu sa Európsky parlament nemôže zaoberať všetkými aspektmi podrobne, a ani ja nie, takže jednoducho spomeniem len niektoré kľúčové body.
V prvom rade, hoci by to malo byť vo všeobecnosti zrejmé, v správe ide o zablokovanie bankových účtov a dočasné zmrazenie bankových vkladov. Netýka sa konečného vyrovnania. Po druhé, týka sa len finančného majetku uloženého na bankových účtoch. Nezaoberá sa súdnymi nariadeniami alebo zablokovaním iného majetku. Tu si treba položiť otázku, či by harmonizácia 27 rozličných systémov našim zámerom skutočne pomohla. Podľa môjho názoru by to bol mimoriadne ťažko riaditeľný prístup, ktorého realizácia by trvala večnosť. Zasahuje do toľkých ďalších oblastí, že by to nebolo na osoh. Správny prístup je ten, o ktorom uvažuje Komisia: vytvorenie nezávislého a dodatočného európskeho postupu, podľa možnosti vo forme nariadenia, ktorý by fungoval paralelne s vnútroštátnymi predpismi, pričom tie by zostali v platnosti. V tejto súvislosti by som chcel spomenúť nariadenie Brusel I. Už existujúce nariadenie nie je postačujúce. Veriteľ nemusí len vierohodne a sumárne dokázať, že má určitú pohľadávku, ale musí tiež preukázať vzniknuté riziko.
Naším prvoradým záujmom, a ja to pociťujem rovnako, je ochrana veriteľa. Rozhodne nechcem, a to za žiadnych okolností, aby nastala situácia, v ktorej by veritelia alebo tretie strany boli poškodzované práve z dôvodu, že máme európske nariadenie. To by malo dlhodobý vplyv na samotnú Európu. V niektorých prípadoch môže nenáležité bezdôvodné zablokovanie účtu pripraviť jednotlivca o živobytie. Rád by som v skratke spomenul hlavné body: veriteľ môže znášať zodpovednosť za škody, ktoré vzniknú dlžníkovi, veriteľ by mal byť povinný začať hlavné konanie v stanovenej lehote, od veriteľa sa môže požadovať zloženie záruky, dlžník by mal mať právo podávať námietky, nemal by sa zvoliť taký postup, ktorý trvá večnosť, ale taký, ktorý je v súlade s predchádzajúcim konaním, mali by existovať ustanovenia, ktoré by zabraňovali tomu, aby bola na účte zmrazená príliš vysoká suma v prospech veriteľa, a napokon, dlžníkovi musia byť zabezpečené finančné prostriedky na živobytie.
Problém predstavujú zberné účty. Ak tu má existovať nejaká možnosť zablokovania - a túto otázku nechám otvorenú - určite je potrebné ich osobitne chrániť. To isté platí aj pre spoločné účty, hoci tie sú trochu odlišné; v skutočnosti tieto dva druhy účtov spolu priamo nesúvisia. Ide o to, že je rovnako dôležité chrániť tretie strany a všetky zúčastnené tretie strany si vyžadujú osobitné ochranné opatrenia.
Chcel by som podotknúť, že na komunikáciu s bankou by bolo užitočné zaviesť formálne oznámenia a v tejto súvislosti by som rád dodal, že štúdie porovnávajúce platné právne predpisy, ako aj detailné analýzy sú nepochybne potrebné. Tiež by som rád osobitne poďakoval Komisii za tieto vyčerpávajúce analýzy a štúdie a vyslovil vďaku aj svojim kolegom. Spoločne sme odviedli skvelú prácu. Domnievam sa, že sa správa bude tešiť všeobecnej podpore.
podpredseda Komisie. - Vážená pani predsedajúca, podľa môjho názoru predstavuje správa zaujímavý prínos k riešeniu tejto mimoriadne zložitej problematiky, akou sú problémy pri cezhraničnom vymáhaní dlhov. Myslím si, že spravodajcovi pánovi Lechnerovi môžeme zablahoželať k tomu, že vydláždil cestu k všeobecnému európskemu riešeniu súčasného rozdrobenia vnútroštátnych exekučných poriadkov, ktoré vážnym spôsobom komplikuje vymáhanie dlhov.
Táto situácia je mimoriadne znepokojivá pre veriteľa, ktorý má to nešťastie, že vidí, ako jeho dlžník pohotovo prevádza peniaze zo známeho účtu na iný účet v rovnakej alebo inej členskej krajine. Komisia preto správu parlamentu víta.
Starostlivo zvážim hlavné obavy, ktoré spravodajca a Parlament v súvislosti so zelenou knihou vyjadrili. V prvom rade formu a rozsah pôsobnosti možného nástroja Spoločenstva, účinky budúceho postupu, právne podmienky na vydanie príkazu na zablokovanie účtu a dôležitými otázkami, ktoré spravodajca zdôraznil, sú aj náhrada nákladov a ochrana dlžníka. Môžem vás ubezpečiť, že akémukoľvek návrhu alebo oznámeniu v tejto oblasti bude predchádzať hĺbková analýza a hodnotenie vplyvu pripravené v úzkej spolupráci s týmto Parlamentom.
spravodajkyňa Výboru pre hospodárske a menové veci požiadaného o stanovisko. - Vážená pani predsedajúca, vítam zelenú knihu a teším sa, že čoskoro budú nasledovať konkrétnejšie návrhy.
Je nepochybne v záujme rozvoja cezhraničného obchodovania, aby mali podnikatelia istotu, že im prípadný dlh bude splatený. Rovnakú istotu potrebujú aj občania na individuálnej a súkromnej úrovni. Môj názor získal vo Výbore pre hospodárske a menové veci jednomyseľnú podporu, a to nie preto, že by sme sa snažili dosiahnuť ťažko vybojované kompromisy, ale preto, že sme mali už od začiatku na vec rovnaký pohľad. Teší ma, že takmer všetko, k čomu sme dospeli, sa dostalo do záverečnej správy Výboru pre právne veci, za čo spravodajcovi ďakujem.
Dva body, ktoré správa napokon neobsiahla, sú možnosť zablokovania spoločných účtov a preskúmanie možného vnútroštátneho využitia cezhraničného opatrenia. Existuje menej normatívny pozmeňujúci a doplňujúci návrh, ktorý sa zaoberá spoločnými účtami a ktorý inde získal podporu. Ak spoločný nákladový a výnosový účet predstavuje možnosť vyhnúť sa príkazu na zablokovanie účtu, očividne ide o medzeru v zákone, no skutočne pravé fondy tretích strán musia byť chránené.
Pokiaľ ide o dobrovoľné vnútroštátne využívanie cezhraničného opatrenia, zaregistrovala som, čo o opatrení povedali kolegovia z Výboru pre právne veci, a to, že sa môže uplatňovať len cezhranične, či už z dôvodov právnych, alebo z dôvodov praktických - teda pre potrebu dospieť k niečomu v rozumnom časovom horizonte. Ak ale v členských štátoch, v ktorých zablokovanie účtov nie je možné alebo je príliš zložité, neexistujú alternatívne opatrenia, mohla by nastať nezvyčajná situácia, keď by cezhraničné obchodovanie prekvitalo viac ako vnútroštátne, a to by mohlo viesť, prinajmenšom z podnikateľského hľadiska, ku konkurenčnej nesúrodosti. Azda to členské štáty vezmú na vedomie a konkurencia prinesie to, čo my nevieme alebo nedokážeme uzákoniť.
spravodajca Výboru pre občianske slobody, spravodlivosť a vnútorné veci požiadaného o stanovisko. - (EL) Vážená pani predsedajúca, vítam iniciatívu Komisie týkajúcu sa cezhraničného nariadenia o zablokovaní a dočasnom zmrazení bankových účtov. Osobitne blahoželám vám, pán Frattini, ako komisárovi s príslušnou právomocou pre túto iniciatívu.
Zelená kniha Komisie o tejto problematike stanovuje, ako postupovať pri riešení problému, ktorý vzniká v prípade, že sa rozsudok súdu nemôže vykonať z dôvodu operácií alebo prevodov na bankových účtoch za hranicami štátu.
Opatrenie, ktoré je predmetom diskusie, je obsiahnuté v stratégii rozvoja justičnej spolupráce medzi EÚ a členskými štátmi. Opatrenie predstavuje krok správnym smerom; musí byť čo najskôr dokončené a predložené v príslušnom návrhu. Spravodlivosti nie je učinené za dosť, ak sa rozsudky občianskych alebo trestných súdov nemôžu vykonávať. Preto návrh týkajúci sa zablokovania a zmrazenia cezhraničných bankových účtov, ktorý je predmetom rokovania, skutočne prispeje k rozvoju a posilneniu spravodlivosti. Európsky parlament právom zaujíma pozitívne stanovisko k iniciatíve Komisie a k pripravovanému súdnemu postupu.
Správa pána Lechnera a mienka Výboru pre občianske slobody, spravodlivosť a vnútorné veci ponúkajú základné parametre na vypracovanie vyváženého návrhu rozhodnutia Rady o tejto otázke.
Blahoželám pánovi Lechnerovi k tejto súhrnnej, ale obsažnej a vyčerpávajúcej správe. Ako spravodajca Výboru pre občianske slobody zastávam stanovisko, ktoré v zásade súhlasí takmer so všetkými jeho názormi.
Očakáva sa, že správa získa podporu prevažnej väčšiny. Zdôrazňuje potrebu splnenia požiadaviek na vydanie cezhraničného príkazu na zablokovanie bankových účtov. Okrem toho upozorňuje na súbežnú potrebu brániť tomu, aby sa tento postup zneužíval a poskytnúť údajnému dlžníkovi záruku náhrady škody v prípade, že bude jeho príkaz zrušený alebo sa ukáže, že je neplatný.
Som presvedčený, že príkaz na zmrazenie účtu môže slúžiť po skončení súdneho konania ako exekučné opatrenie v prípade konečných vykonateľných rozsudkov. Toto nie je stanovisko pána Lechnera, ale ak sa chceme vyhnúť zbytočným zdvojeným procesom, pri predkladaní príslušného návrhu Komisie o ňom treba vážne pouvažovať.
Vyzývam Komisiu, aby okamžite prikročila k príprave návrhu v tejto oblasti.
v mene skupiny PPE-DE. - (PL) Vážená pani predsedajúca, vážený pán komisár, nesporná neúčinnosť súčasných ustanovení exekučného práva - to je stav, v ktorom po overení vykonateľnosti súdneho príkazu v inom členskom štáte výkon rozsudku zostáva vo výlučnej právomoci príslušných vnútroštátnych orgánov. Podľa v súčasnosti platných právnych predpisov Spoločenstva nie je možné vydať príkaz na zablokovanie bankového účtu, ktorý by bolo možné vykonať kdekoľvek na území Európskej únie.
Z toho dôvodu sa európsky systém vydávania príkazov umožňujúcich zablokovanie bankových účtov ukazuje ako mimoriadne vhodné a potrebné riešenie. Veriteľom by umožnil zaistiť si dlžné sumy alebo výšku pohľadávky tým, že by znemožnil výber alebo prevod finančných prostriedkov uložených na jednom alebo niekoľkých bankových účtoch po celom území Európskej únie. Takýto systém by sa mal vytvoriť po tom, čo sa vypracuje dodatočný nezávislý postup, ktorý sa bude uplatňovať paralelne s vnútroštátnymi ustanoveniami pod podmienkou, že sa bude vzťahovať len na cezhraničné záležitosti. Hodno zdôrazniť, že takýto príkaz by mal len preventívny účinok. Inými slovami, zablokoval by finančné prostriedky dlžníka na jeho bankovom účte bez toho, aby ich previedol na účet veriteľa.
Súd, prirodzene, nesmie dlžníka vypočúvať alebo ho informovať o pripravovaných postupoch pred tým, než dôjde k zablokovaniu jeho účtov, inak by mohol byť konečný výsledok opačný než pôvodný zámer.
Výška sumy, ktorá sa má zablokovať, by sa mala vypočítať z pohľadávky veriteľa. Mali by sme však zdôrazniť, že dlžník musí mať právo podať proti vydanému príkazu odvolanie, ktoré by malo byť adresované inštitúcii alebo súdu, ktorý príkaz vydal.
Uznávanie podmienečných trestov, alternatívnych sankcií a podmienečných odsúdení a dohľad nad nimi - Uplatňovanie zásady vzájomného uznávania rozsudkov v trestných veciach (rozprava)
Ďalším bodom programu je spoločná rozprava o nasledovných správach o trestných veciach a trestoch:
, ktorú predkladá pani Estevesová v mene Výboru pre občianske slobody, spravodlivosť a vnútorné veci na podnet Spolkovej republiky Nemecko a Francúzskej republiky, na účely prijatia rámcového rozhodnutia Rady o uznávaní podmienečných trestov, alternatívnych sankcií a podmienečných odsúdení a dohľade nad nimi [06480/2007 - C6-0129/2007 - 2007/0807 (CNS)];
, ktorú predkladá pán Varvitsiotis v mene Výboru pre občianske slobody, spravodlivosť a vnútorné veci o návrhu rámcového rozhodnutia Rady o uplatňovaní zásady vzájomného uznávania rozsudkov v trestných veciach stanovením trestov odňatia slobody alebo opatrení obmedzujúcich slobodu za účelom ich výkonu v Európskej únii [09688/2007 - C6-0209/2007 -.
podpredseda Komisie. - Vážená pani predsedajúca, podporujem obe iniciatívy, ktoré sa, podľa môjho názoru, navzájom dopĺňajú a ktoré by osobám odsúdeným na neväzobné tresty alebo tresty odňatia slobody umožnili začleniť sa do spoločenského života v inej krajine, než je krajina ich obvyklého pobytu.
Okrem toho podobné iniciatívy, ktoré uplatňujú zásadu vzájomného uznávania, podporujeme. Návrhy textov iniciatív sa vyvíjali do veľkej miery v priebehu rokovaní pracovnej skupiny pre spoluprácu v trestných veciach. Mnohými z navrhovaných pozmeňujúcich a doplňujúcich návrhov, ktoré pani Estevesová a pán Varvitsiotis predložili počas prvých konzultácií v parlamente, sme sa zaoberali v priebehu ďalších rokovaní. Ďakujem obom spravodajcom za ich zaujímavé správy a osobitne pani Estevesovej, ktorá v rámci prvej iniciatívy uskutočnila veľmi dôkladnú právnu analýzu nemecko-francúzskeho textu. Za hlavné problémy určila odlišnosť sankcií udeľovaných v členských štátoch a spornú otázku, ako vykonávať vzájomné uznávanie, keď žiadny jednotlivý systém nemá presnú obdobu v iných štátoch.
Ďalším problémom, na ktorý ako spravodajkyňa poukázala, je problém porušovania podmienok neväzobných opatrení a otázka, ktorý členský štát - či vydávajúci alebo vykonávajúci členský štát - by mal niesť zodpovednosť za uloženie sankcií za takéto porušenie.
Niekoľko poznámok k niektorým hlavným pozmeňujúcim a doplňujúcim návrhom. Mám poznámku k pozmeňujúcemu a doplňujúcemu návrhu č. 1 k prvej správe. Pri schvaľovaní budeme musieť zmeniť názov, pretože podmienečné tresty boli z rozsahu pôsobnosti správy vylúčené. Týka sa to aj celého radu rôznych pozmeňujúcich a doplňujúcich návrhov, ktoré sa tiež zaoberajú podmienečnými trestami.
V pozmeňujúcom a doplňujúcom návrhu č. 12 sa objavuje definícia miesta zákonného pobytu. V súčasnosti o nej Rada rokuje, keďže existuje možnosť odchodu do iného členského štátu za prácou alebo štúdiom. Osobitne spomeniem aj pozmeňujúci a doplňujúci návrh č. 16. Môžem vás informovať, že rokovania o texte v Rade prebiehajú veľmi dobre a portugalské predsedníctvo dúfa, že (za plnej podpory Komisie) dospeje k politickej dohode do konca decembra 2007, teda pred skončením portugalského predsedníctva.
Čo sa týka druhej iniciatívy, iniciatívy európskeho exekučného titulu a presunu odsúdených osôb, vítam druhú správu pána Varvitsiotisa, v ktorej sa konštatuje, že otázky, ktoré Európsky parlament predniesol v prvej správe, boli do veľkej miery zohľadnené. Je to pravda: zohľadnili sme pozmeňujúce a doplňujúce návrhy a pripomienky Parlamentu.
Pokiaľ ide o pozmeňujúci a doplňujúci návrh predložený samotným spravodajcom a týkajúci sa odôvodnenia 2a, úplne súhlasím s podstatou tvrdenia, že procesné práva v trestnom konaní sú kľúčovým prvkom na zabezpečenie vzájomnej dôvery medzi členskými štátmi a rovnako súhlasím, že je hlboko poľutovaniahodné, že tento nástroj procesného práva schválený nebol, napriek podpore Parlamentu a napriek nášmu úsiliu umožniť dohodu o procesných právach. Nebolo to, bohužiaľ, možné.
spravodajkyňa. - (PT) Vážená pani predsedajúca, pán komisár, v prvom rade sa musím poďakovať poslancom, ktorí so mnou úzko spolupracovali vo Výbore pre občianske slobody, spravodlivosť a vnútorné veci a ktorí mi pomáhali svojimi kritickými príspevkami; boli medzi nimi predovšetkým pán Guardans, pán Demetriou a v neposlednom rade aj pán Correia. Všetci veľmi smútime za pánom Correiom, ktorý bol členom Socialistickej skupiny v Európskom parlamente a rovnako ako ja portugalským poslancom. Umrel po tom, čo mi pomáhal s touto prácou. Myslím, že najlepší spôsob, ako mu vzdať hold, je urobiť akýsi verejný prísľub, že sa pokúsim počas svojej prítomnosti v Európskom parlamente pomáhať realizovať jeho predstavu o Európe ako projekte plnom ambícií a vízií, obrovi, ktorý je schopný priniesť na tento svet kultúru práv. Takýto hold chcem dnes na tomto mieste vzdať nášmu priateľovi a kolegovi, pánovi Faustovi Correiovi.
Rada by som stručne zhrnula otázky obsiahnuté v tejto správe. V prvom rade musím zdôrazniť, že táto správa je, rovnako ako všetky ostatné správy, otvorená: otvorená hľadaniu a nachádzaniu tých najlepších riešení. Táto francúzska a nemecká iniciatíva má, ako už komisár podotkol, dve výhody. Prvou je, že podporovaním uznávania alternatívnych opatrení k trestom odňatia slobody a dohľadu nad nimi presadzujeme politickú kultúru, ktorá súdy privedie k častejšiemu uplatňovaniu takýchto opatrení. Presadzujeme humanizáciu trestného práva v členských štátov a kvalitu európskeho trestného práva. Druhá výhoda súvisí so skutočnosťou, že táto iniciatíva napomôže to, aby sa trestné právo čím ďalej tým viac stávalo európskym v takom zmysle, že bude v rámci európskeho priestoru viac harmonizované a menej feudalizované.
V skutočnosti európska integrácia, pre ktorú nedávna zmluva, na ktorej sa minulý víkend dohodli v Lisabone, predstavuje zásadný krok vpred, je na takej úrovni, na ktorú sa trestné právo v európskom priestore doposiaľ nedostalo. Je dôležité, aby sme čoraz viac presadzovali kultúru nielen vzájomného uznávania, ale tiež harmonizácie trestného práva v zmysle foriem trestov, spôsobov ich výkonu, vzťahov medzi delikventmi a spoločnosťou alebo dokonca väčšej zhody medzi trestným právom hmotným a trestným právom procesným, ktoré platia v členských štátoch.
V článku 6 Zmluvy o Európskej únii, sa prostredníctvom odkazu na skupinu základných zásad, ktoré tvoria spoločné zásady Európskej únie, jasne potvrdzuje, že celá vec bude mať zmysel len vtedy, ak budeme mať k dispozícii čím ďalej tým viac európskych trestných právnych predpisov. Väčšina týchto zásad je chránená trestným právom. Konkrétne k tejto správe by som rada dodala len dve či tri poznámky, ktoré považujem za zásadné. V prvom rade, príspevok Parlamentu upozornil predovšetkým na potrebu rozdelenia právomocí medzi vydávajúci štát a vykonávajúci štát. Je úplne prirodzené, že štát, ktorý vykonáva zverenú právomoc, pri tom uplatňuje vlastné zákony. Po druhé, platí zásada, že zamietnutie je výnimkou, aby budúce rámcové rozhodnutie bolo čo najúčinnejšie. Po tretie, funguje tu logika, na základe ktorej nie je možné meniť povahu opatrení, inak by mohla byť spochybnená prísnosť trestného práva. A napokon tu máme aj potrebu zabezpečiť zásadu vypočúvania obžalovaných v prípadoch, v ktorých sa rušia podmienečné tresty alebo v prípadoch podmienečného odsúdenia.
Vážená pani predsedajúca, na záver by som chcela povedať, že celý tento pokrok v európskom trestnom práve sa nám napriek všetkému čoskoro bude javiť ako veľmi obmedzený. Európu ako projekt sa nám podarí dosiahnuť vtedy, ak nastolíme antropocentrické a kozmopolitné právo, v ktorom nebude chýbať harmonizovanejšie a menej rozštiepené trestné právo.
spravodajca. - (EL) Vážená pani predsedajúca, rád by som na začiatku venoval niekoľko myšlienok a vzdal úctu nášmu kolegovi pánovi Correiovi, ktorý výrazne prispel k zostaveniu správnej a vyčerpávajúcej správy, ktorú citoval podpredseda Komisie.
Chcel by som zdôrazniť, že téma, o ktorej dnes diskutujeme, má veľmi dlhú históriu. Siaha do roku 1983 a súvisí s dohovorom Rady Európy, ktorý podpísali všetky členské štáty. V dohovore však bolo stanovené, že väzeň môže byť prepravený z jednej krajiny do druhej len s jeho súhlasom. Dohovor bol preto neúčinný. Bol vypracovaný druhý dohovor, podľa ktorého súhlas väzňa už nebol potrebný, ale tento dohovor nepodpísali všetky členské štáty Rady Európy, a tak aj tento pokus stroskotal.
V rámci novej iniciatívy troch členských štátov EÚ - Rakúska, Fínska a Švédska - bol predložený návrh, ktorý Rada starostlivo pripravila a vydala ako rámcový dohovor. Čo toto rámcové rozhodnutie ustanovuje? Ustanovuje, že odsúdený občan niektorého z členských štátov EÚ musí byť prepravený do členského štátu, ktorého štátnym príslušníkom je alebo v ktorom má trvalé bydlisko alebo všetky svoje záujmy. To je veľmi rozumné, pretože vieme, že sa tým výrazne uľahčí rehabilitácia väzňa po jeho prepustení z väzenia: osoba prepravená do členského štátu svojej štátnej príslušnosti nemusí prekonávať jazykové bariéry, ľahšie sa dostane k svojim priateľom a príbuzným a ocitne sa v známom prostredí.
Túto správu, ako si možno pani predsedajúca spomenie, Parlament schválil v júni 2006 veľkou väčšinou. Nanešťastie sa stretla s byrokratickou reakciou zo strany Poľska, ktoré použilo rôzne procedurálne triky a vykonanie tohto rámcového rozhodnutia zdržalo. A tak sme sa ocitli uprostred obnovenej diskusie. Našťastie po tom, čo Poľsko ustúpilo zo svojich požiadaviek, sme problém uspokojivo vyriešili.
Napriek tomu mi, pani predsedajúca, dovoľte podotknúť, že ak budeme takto uvažovať, nemôžeme sa rozprávať o zjednotenej Európe. Nemôžeme hovoriť o európskom konsenze, zatiaľ čo každý členský štát pre svoje individuálne dôvody pokojne podkopáva takéto zdravé opatrenie. O akej zjednotenej Európe v takýchto prípadoch hovoríme?
Rád by som zdôraznil, že ústavná zmluva, ktorú pred dvoma dňami predstavil portugalský premiér, našťastie ustanovuje hlasovanie kvalifikovanou väčšinou aj pre túto oblasť, takže veto bude napokon zrušené.
Na záver mi dovoľte, aby som sa podpredsedovi Komisie pánovi Frattinimu poďakoval za jeho príspevok a vyslovil želanie, aby sa po 25 rokoch táto dobre mienená iniciatíva konečne čo najskôr stala skutočnosťou.
v mene skupiny PPE-DE. - (EL) Vážená pani predsedajúca, sloboda, bezpečnosť a spravodlivosť sú tri slová, ktoré sa v Európskej únii neustále skloňujú. Sú to tri zložky Haagskeho programu, ktoré spoločne alebo jednotlivo slúžia ako opora pre členské štáty Únie.
Zásada vzájomného uznávania a výkonu súdnych rozsudkov, ktorú pred ôsmimi rokmi, v roku 1999 v Tampere, Európska rada opísala ako základný kameň justičnej spolupráce, neprináša žiadny pokrok. Tých niekoľko opatrení, ktoré sú na vykonanie tejto zásady potrebné, sa prijíma veľmi pomaly. Pán Varvitsiotis správne určil a riešil pôvodnú prapríčinu tohto problému: individuálne, nacionalistické postoje zastávané viacerými štátmi. Predmetom správy pána Varvitsiotisa je rámcové rozhodnutie Rady o uznávaní a výkone rozsudkov v trestných veciach týkajúcich sa trestov odňatia slobody stanovených v iných členských štátoch EÚ. Toto rozhodnutie dokazuje, aké pomalé a zriedkavé boli kroky pri vytváraní priestoru slobody, bezpečnosti a spravodlivosti, pretože rozhodnutie je len jedným z mnohých opatrení, ktoré už mali byť vykonané, a jeho príprava trvala tak dlho.
V každom prípade vítame ukončenie konzultačného procesu a zaujatie spoločného postoja k otázke uznávania súdnych rozsudkov v trestných veciach.
Pán Varvitsiotis si zaslúži pochvalu za jeho prispenie k priaznivému výsledku návrhu, ktorý sme prijali a za ktorý budeme hlasovať.
Uznávanie podmienečných trestov, alternatívnych sankcií a podmienečných odsúdení a dohľad nad nimi - predmet správy pani Estevesovej - je iste ďalším z mnohých krokov, ktoré je potrebné vykonať na realizáciu zásady vzájomného uznávania a výkonu súdnych rozsudkov.
Francúzsko-nemecký návrh usiluje o opätovné začlenenie odsúdených osôb do spoločnosti. Navrhuje, aby im bolo umožnené odpykať si v členskom štáte svojho trvalého pobytu podmienečné tresty, alternatívne sankcie a podmienečné odsúdenia, o ktorých rozhodli súdy v iných členských štátoch.
Spravodajkyňa odviedla vynikajúcu prácu a ja jej blahoželám. Domnievam sa však, že uvedená definícia "zákonného a zvyčajného bydliska" je nesprávna. Navyše použitie slova "neprijateľný" v súvislosti s porušovaním ľudských práv nie je potrebné, pretože tu neexistuje žiadne prijateľné porušovanie. Chápem však, že je tu problém s prekladom týchto dvoch termínov, a preto vyzývam pani Estevesovú, aby vykonala potrebné jazykové zmeny, aby mohol byť text správne preložený do všetkých jazykov.
Ďalším bodom programu je odporúčanie návrhu do druhého čítania, ktoré predkladá pán Martin v mene Výboru pre hospodárske a menové veci a ktoré sa týka spoločnej pozície prijatej Radou na účely prijatia nariadenia Európskeho parlamentu a Rady, ktorým sa zriaďuje spoločný rámec pre registre ekonomických subjektov na štatistické účely a zrušuje sa nariadenie Rady (EHS) č. 2186/93 [07656/5/2007 - C6-0218/2007 -.
spravodajca. - (DE) Vážená pani predsedajúca, vážení kolegovia poslanci, je už tak neskoro, že som nás tu vrátane seba napočítal len štyroch. Jedným z nasledujúcich rečníkov je však kvestor, ktorý, o tom som presvedčený, túto príležitosť využije na to, aby zabezpečil, aby boli takéto takzvané rozpravy, ktoré sa v skutočnosti konajú len na účely záznamov, účinnejšie a racionálnejšie. Predsa len som vám vďačný, pán komisár, že ste boli ochotný prísť a toto tu podstúpiť. Podľa mňa by pri lepšom riadení, účinnejšom a transparentnejšom riadení, tieto rozpravy v takom nemilosrdnom čase neprichádzali do úvahy.
Pokiaľ ide o aktuálnu tému, zišli sme sa tu, aby sme sa vrátili k otázke, ktorá bola otvorená už pred nejakým časom. Ide o kľúčovú oblasť, ktorou je štatistika. Na jednej strane máme úplne opodstatnený a potrebný záujem zo strany väčšiny osôb, ktoré sa podieľajú na politickom procese, informovať sa a rýchlejšie získavať podrobnejšie informácie o prepojeniach, ktoré môžu existovať predovšetkým v podnikovom odvetví a o ich fungovaní, najmä cezhraničnom (hoci medzi mnohými krajinami po celej Európe sme už hranice úspešne odstránili).
V odpovedi na túto potrebu sme sa teda začali zaoberať návrhom Komisie a pracovali sme na ňom ďalej, pričom sme po celý čas dávali pozor - vďaka početným diskusiám, ktoré sme v tom čase, začínajúc prvým čítaním, viedli s mojím vynikajúcim kolegom zo sekretariátu Výboru pre hospodárske a menové veci -, aby sme nevytvárali ešte väčšiu byrokraciu a nekládli ešte viac byrokratických prekážok a aby sme podniky v členských štátoch ušetrili od ďalšieho vyplňovania formulárov, čo sme napokon dosiahli vďaka pozmeňujúcim a doplňujúcim návrhom, zjednodušeniam a v niektorých prípadoch presnejším kontrolám, ktoré si táto oblasť vyžaduje. Cieľ sme splnili.
Nedosiahli sme však stav, v ktorom by údaje prístupné na základe novej smernice mohli byť naozaj dostupné širšej verejnosti, ktorú by mohli zaujímať. Mohli sme toho urobiť viac pre zabezpečenie transparentnosti. Pre Parlament však bolo dôležité, aby mal už krátko po prvom čítaní k dispozícii pohotové a jasné riešenia. Bohužiaľ, tým, že sa dosiahla náležitá zhoda a krátko po jej schválení v tomto Parlamente - nepamätám si, že by bol čo i len jediný hlas proti - sa predkladali pozmeňujúce a doplňujúce návrhy v iných zákonodarných oblastiach, v dôsledku čoho správa, o ktorej sme boli presvedčení, že bola nadobro prerokovaná, zrazu nemohla zotrvať v pôvodnej podobe. Znamená to, že teraz, v druhom čítaní, musíme urobiť len niekoľko menších zmien, ktoré spočívajú vo výmene dvoch slov na troch miestach.
Ak vezmeme do úvahy, čo sa stalo, otvára sa nám, ako som už povedal, táto otázka: bolo to skutočne potrebné? Nemohli ste nás upozorniť prostredníctvom lepšej koordinácie výmeny informácií o rozhodovacom procese a počas neho samotného, aby sme mohli byť ušetrení celej dnešnej nočnej rozpravy, ktorá je rozpravou len na papieri? Celú vec sme mohli doriešiť v prvom čítaní, keby sme správu schválili o niekoľko týždňov neskôr.
Skutočnosť, že tu teraz sedíme, je typickým príkladom toho, že problémy v Európskej únii často spôsobujú malé detaily. Je tu naliehavá potreba presadiť všetky iniciatívy, ktoré usilujú o lepšiu koordináciu malých detailov v legislatívnom procese, ktoré sa neskôr prejavujú na európskej úrovni. Vyriešilo by to aj akúkoľvek budúcu potrebu podobnej rozpravy, akú musíme práve znášať a ušetrili by sa tým peniaze, ak si uvedomíme, čo to stojí - od prvého do druhého čítania, so všetkými prípravami, všetkými tlmočníkmi a prekladateľmi a všetky tieto zhromaždenia v túto neskorú hodinu -, čo by bolo rozhodne v záujme Európskej únie a zlepšilo by to jej prácu v prospech občanov.
podpredseda Komisie. - Vážená pani predsedajúca, som Parlamentu veľmi vďačný za túto správu, ktorá by mala umožniť dosiahnutie dohody s Radou v druhom čítaní a ktorá sa zaoberá otázkou štatistických registrov podnikov, mimoriadne dôležitou na vytváranie harmonizovaných, úplných a spoľahlivých štatistík o obchodných a iných hospodárskych činnostiach. Toto nové nariadenie rozšíri rámec registrov podnikov na celé hospodárstvo tým, že doň budú povinne patriť dve oblasti, ktoré v súčasnosti spracúvajú štatistiky dobrovoľne. Sú nimi poľnohospodárstvo a verejná správa.
Najvýznamnejšou novinkou v tomto návrhu je však rozšírenie o údaje nadnárodných podnikateľských skupín pôsobiacich v EÚ. V kontexte globalizácie práve toto predstavuje kľúčový vklad. Minulý týždeň neformálna Európska rada v Lisabone podporila prístup navrhovaný Komisiou, ktorý má zaručiť, že európske politiky sa budú snažiť chrániť európskych občanov v globalizovanom hospodárstve. V tomto smere je pre politikov a socioekonomických partnerov kľúčové, aby mali k dispozícii presné informácie o činnosti rôznych nadnárodných spoločností pôsobiacich tu v Európe.
Pokiaľ ide o zmiernenie záťaže, ktorá spočíva na pleciach respondentov prieskumov, bez ktorých by štatistiky neboli možné, Komisia v kontexte celkového úsilia o lepšie nariadenie venovala osobitnú pozornosť zjednodušeniu zberu štatistických údajov. Registre podnikov tvoria dôležitú súčasť celého radu projektov zameraných na zmiernenie štatistického bremena podnikov. Sú potrebné na účinné využívanie údajov týkajúcich sa podnikania, ktoré sa získali z rôznych zdrojov, napríklad pre kombinované využívanie administratívnych údajov a cielených štatistických prieskumov.
Samozrejme, na splnenie nových požiadaviek nariadenia nie sú potrebné žiadne nové prieskumy; na transponovanie nariadenia postačia doplnkové administratívne zdroje a odpovede z existujúcich prieskumov, ktoré sú v danom štáte dostupné.
v mene skupiny PPE-DE. - (DE) Vážená pani predsedajúca, dovoľte mi povedať spravodajcovi, ktorý sa neustále sťažoval, že tu zasadáme a diskutujeme o takejto nemilosrdnej hodine, že som bola 20 rokov poslankyňou v národnom parlamente. Neviem, či niekedy sedel v národnom parlamente, ale tam si človek zvykne na nočné zasadania a pre mňa toto nie je nemilosrdná hodina. Spravodajca môže síce tvrdiť, že záležitosť mala byť riešená pružnejšie, ale rada by som mu pripomenula, že to jemu trvalo istý čas, kým preukázal ochotu túto správu pripraviť.
(FR) Vážená pani predsedajúca, chcem povedať v podstate to isté, že súčasné nariadenie o registroch podnikov, ktoré sa zaoberá harmonizáciou registrov podnikov používaných v členských štátoch na štatistické účely, siaha do roku 1993 a je čiastočne zastarané. Návrh nariadenia obsahuje dva hlavné pozmeňujúce a doplňujúce návrhy v súvislosti s novými požiadavkami na údaje, ktoré boli v tomto kontexte stanovené. Všetky podniky, ktoré vyvíjajú hospodárske aktivity, prispievajú k HDP a do svojich miestnych jednotiek, rovnako ako do príslušných právnych jednotiek, a preto budú musieť byť od tejto chvíle povinne registrované. Niektoré podnikateľské sektory sú v súlade so súčasným znením nariadenia registrované na dobrovoľnej báze.
Mojím druhým bodom je, že štatistiky by mali sledovať aj finančné prepojenia a podnikateľské skupiny a že údaje o nadnárodných skupinách a ich poradných jednotkách by si mali členské štáty a Eurostat navzájom vymieňať.
Pokiaľ ide o odporúčanie správy do druhého čítania, boli nám predložené dva odborné pozmeňujúce a doplňujúce návrhy, ktoré predložila právna služba Európskeho parlamentu. Výbor pre hospodárske a menové veci navrhol, a to isté robím aj ja, aby sme sa riadili odporúčaním právnej služby, ktorá celkom oprávnene upozorňuje, že zahrnutie termínov "účel" a "rozsah" do právomocí udelených Komisii, by Komisii umožnilo meniť povinnosti členských štátov, orgánov a centrálnych bánk, ako aj jej vlastné povinnosti. Tieto povinnosti sú súčasťou základného aktu; akékoľvek úpravy povinností v tom či onom smere by mohli ovplyvniť politické rozhodnutia vykonané v súvislosti so základným aktom a tieto úpravy spoločného stanoviska nepredstavujú prekážku v dohode v druhom čítaní, pretože odzrkadľujú výsledky dohody, ku ktorej dospeli tri hlavné inštitúcie, a preto môžeme uzavrieť tento bod v druhom čítaní. Verím, že to je to hlavné.
chcela by som sa spravodajcovi poďakovať za značné úsilie, ktoré vyvinul pri príprave tohto veľmi komplexného odborného dokumentu, keďže štatistické záležitosti sú zvyčajne pre všeobecnú verejnosť málo zaujímavé a neatraktívne. Preto sa aj rozprava o tejto problematike koná pomerne neskoro. Veľmi ma teší prítomnosť pána Frattiniho, hoci štatistické záležitosti zvyčajne patria do právomoci pána Almuniu. Hovoríme tu však o rozsiahlych databázach, ktorých používanie, bezpečnosť a riadenie musia byť jasne vymedzené. Verím, že pán Almunia vie o všetkých problémoch, ktoré zažívame v súvislosti s rozličnými databázami, ich použitím, bezpečnosťou a možnosťou ich zneužitia. Správa sa zaoberá viacerými bodmi, ktoré by mohli pomôcť vyhnúť sa podobným problémom.
Je tu ešte jedna vec, ktorá ma teší: dokument prinesie zlepšenie transparentnosti v riadiacich administratívnych funkciách. Podľa mňa je to veľmi dôležité; takýto druh informácií by mal byť prístupný širokej verejnosti.
Na druhej strane, ako predstaviteľka Skupiny Aliancie liberálov a demokratov za Európu si nemôžem pomôcť - znepokojuje ma, že sme pred chvíľou diskutovali o veľkom množstve dokumentov spojených so získavaním štatistických údajov a o obsiahnutí rôznych činností v odlišných registroch. Čoraz menej sa prihliada na zisk - na pomer medzi ziskom a výdavkami na zbieranie údajov.
Ako ekonómka chápem význam týchto údajov pre určovanie hospodárskej politiky, pre rozhodovací proces - dokonca aj v súvislosti s bezpečnosťou je dobré poznať rôzne aspekty nadnárodných spoločností a ich pôsobenia v rámci EÚ, v rámci členských štátov.
Ako predstaviteľka Litvy, hraničnej krajiny, hraničnej krajiny EÚ, ho chápem až príliš dobre. Predsa len, na začiatku môjho funkčného obdobia sa veľa hovorilo o potrebe analyzovať, koľko tieto štatistiky stoja a o vypracovaní príslušných výpočtov. Niektoré členské štáty boli na to odhodlané. Napríklad Holandsko takúto analýzu vykonalo.
Bohužiaľ, táto iniciatíva šla dostratena. Môžem len ľutovať, že sa v tomto prípade nemyslelo na odhad bremena spočívajúceho na podnikoch a možnosti jeho zmiernenia. Mohli sa vytvoriť viaceré európske výberové skupiny ako modely, pričom by sa analyzovala štatistická základňa pre celú Európu.
spravodajca. - (DE) Vážená pani predsedajúca, keď už ma pani Lullingová oslovila priamo, dovoľte mi povedať, že ak iní robia veci zle, my si z nich preto ešte nemusíme brať príklad. Vedomie, že rokovania v národných parlamentoch sa ešte stále vedú o takomto čase, alebo dokonca ešte neskôr, na našej nepríjemnej situácii nič nemení. Je trpké zistiť, že kým sa niekto snaží prekladať reformné návrhy, niekto iný ich neustále marí odvolávajúc sa na iné skutočnosti.
Mojim druhým bodom je toto: nedošlo k žiadnemu omeškaniu, pani Lullingová. Došlo nanajvýš k nedorozumeniam. Zdržanie, ktoré som spomínal, bolo spôsobené nešťastnou zhodou okolností, keď bolo potrebné riešiť viaceré otázky súčasne.
Pokiaľ ide o tretí bod, stojím si za svojím. Som presvedčený, že z politického a iste aj z demokratického hľadiska nie je rozumné viesť takzvané rozpravy v takomto neskorom čase a teším sa, že pána komisára opäť uvidím spolu s naším spoločným priateľom pánom Stafflerom v hoteli Laurin v Bolzane a že budeme viesť dialóg tam. Domnievam sa, že je veľmi pravdepodobné, že politický pokrok dosiahneme skôr pri tej príležitosti než tu, vzhľadom na to, že sme tu už len traja a pán komisár - áno, dovoľte, aby som to zopakoval, len traja - a spoločne vedieme pseudo-rozpravu v tomto nemilosrdnom čase.
(DE) Vážená pani predsedajúca, spravodajca tvrdí, že za oneskorenie nebol zodpovedný. S najväčšou istotou tvrdím, že bol! Bol zodpovedný aj za zmätky vo výbore a ja k tomu už skutočne nemám čo dodať.
(FR) Vážená pani predsedajúca, rada by som podotkla ešte jednu vec, a síce že dôvodová správa, ktorú spravodajca vypracoval, obsahuje poznámky, ktoré vonkoncom nepatria do témy ani kontextu jeho správy. Spravodajcove osobné názory na...
Ste predsedom pracovnej skupiny. Musím povedať, že osobné názory spravodajcu na dôchodky vyplácané zamestnancom Európskej únie nemajú miesto v úradnom dokumente, ktorý vydáva táto inštitúcia. Bola by som rada, keby sa toto dostalo na záznam.
Ďalším bodom programu je výročná správa o aktivitách Európskeho ombudsmana v 2006, ktorú v mene Výboru pre petície predkladá Luciana Sbarbati.
Je pre nás potešením privítať dnes ráno ombudsmana a pani komisárku Wallströmovú.
ombudsman. - Vážená pani predsedajúca, rád by som poďakoval váženým poslancom za príležitosť predstaviť Parlamentu svoju výročnú správu za rok 2006. Za výbornú správu by som tiež rád poďakoval spravodajkyni pani Sbarbatiovej a Výboru pre petície.
V mojej správe je zaznamenaný priebeh riešenia sťažností, podporovanie správnych úradných postupov a poskytuje informácie o úlohe ombudsmana. V roku 2006 som dostal 3 830 sťažností. To znamená, že celkový počet sťažností sa ustálil približne na úrovni 53 % nárastu v 2004.
Je pre mňa potešením informovať vás, že podiel sťažností patriacich do mandátu sa zvýšil. Z toho môžeme usudzovať, že občania sú lepšie informovaní o mojej právomoci a o právomociach mojich národných a regionálnych kolegov v rámci európskej siete ombudsmanov, ktorá sa tak primerane posilňuje v prospech všetkých zainteresovaných.
V 2006 sa viedlo celkovo 586 vyšetrovaní. Z nich 66 % sa týkalo Komisie. Ak vezmeme do úvahy, že Komisia je inštitúcia EÚ s ktorou majú občania najviac reálnych kontaktov, je prirodzené, že bude hlavným cieľom vyšetrovania.
V roku 2006 sa v 250 prípadoch rozhodlo o ukončení vyšetrovania. V 95 prípadoch sa nezistil nesprávny úradný postup. Takéto zistenie nie je pre sťažovateľa vždy negatívne, keďže získa úplné vysvetlenie od príslušnej inštitúcie. Aj keď sa nezistí nesprávny úradný postup, je možné určiť možnosti zlepšenia kvality úradných postupov zo strany inštitúcií. Ak je tomu tak, poukážem na ne ďalej v pripomienke.
Veľa prípadov vyšetrovania vedie k riešeniu, ktoré je uspokojivé pre sťažovateľa, ako aj pre inštitúciu, voči ktorej bola vznesená sťažnosť. V roku 2006 príslušné inštitúcie vyriešili k spokojnosti sťažovateľa 64 prípadov.
Vždy keď sa zistí nesprávny úradný postup, snažím sa dosiahnuť priateľské riešenie, ak je to možné. Tri priateľské riešenia sa dosiahli v 2006 a uvažuje sa o ďalších 27 návrhoch na takéto riešenie príslušnou inštitúciou do konca roka.
Ak nie je možné dohodnúť sa priateľským spôsobom, uzatváram prípad s kritickou pripomienkou alebo vypracujem návrh odporúčania. Kritická pripomienka je vhodná v prípade, ak príslušná inštitúcia nemôže odstrániť nesprávny úradný postup. Rád by som zdôraznil, že kritika sa snaží byť konštruktívna a jej cieľom je vyhnúť sa podobným prípadom nesprávneho úradného postupu v budúcnosti. V 2006 som takýmto spôsobom uzatvoril 41 vyšetrovaní.
Aby sme mohli lepšie monitorovať účinok kritiky a rady, tento rok som začal realizovať štúdiu, ktorá má za úlohu sledovať všetky kritické pripomienky v 2006 a tiež 38 prípadov, ktoré v tom istom roku obsahovali ďalšie postrehy. Výsledky týchto štúdií by mali poskytnúť zainteresovaným inštitúciám ďalšie povzbudenie na zlepšenie postupov a rozvoj kultúry služieb pre občanov.
V prípadoch, kde je možné odstrániť nesprávne úradné postupy zvyčajne vypracujem návrh odporúčania pre inštitúciu, ktorá musí odpovedať prostredníctvom podrobného posudku. V 2006 bolo vypracovaných 13 návrhov odporúčaní.
Ak inštitúcia neodpovie na návrh odporúčania uspokojivo, zasielam osobitnú správu Európskemu parlamentu. V roku 2006 boli vypracované dve osobitné správy. Prvá sa týkala zodpovednosti Rady za výber jazykov používaných na internetových stránkach predsedníctva. Druhá vyzývala Komisiu, aby náležite riešila sťažnosť na porušenie právnych predpisov týkajúce sa športových stávkových služieb. Teší ma, že Komisia reagovala na túto správu promptne a pozitívne.
So zreteľom na podporu a posilnenie správnych úradných postupov by som rád zdôraznil nový prvok vo výročnej správe, ktorý sa týka tzv. vzorových prípadov osvedčených postupov inštitúcií zistených počas vyšetrovania jednotlivých otázok.
Rád by som spomenul niektoré ďalšie aktivity, ktoré som uskutočnil v 2006 s cieľom zabezpečiť čo možno najlepšie služby občanom.
Predovšetkým som podpísal memorandum o porozumení s Európskym dozorným úradníkom pre ochranu údajov. Naša dohoda má za úlohu zaručiť dôsledné riešenie sťažností súvisiacich s problematikou ochrany údajov a vyhnúť sa zbytočnému zdvojeniu.
Táto dohoda mi umožňuje využívať odborné skúsenosti dozorného úradníka prostredníctvom konzultácií v prípadoch, kde text nariadenia o ochrane údajov a existujúca judikatúra nechávajú priestor na rozdielne pohľady. Tento spôsob sa mi osvedčil ako užitočný mechanizmus pri riešení prípadov, v ktorých bolo potrebné zlúčiť právo na prístup k dokumentom s právom na zachovanie súkromia.
Podpísal som takisto dohodu so španielskou vládou, na základe ktorej môžu občania podávať sťažnosti európskemu ombudsmanovi v Španielsku v ktoromkoľvek z úradných jazykov. Tým som prepojil svoju prax so závermi Rady z júna 2005, ktoré umožňujú používanie týchto jazykov s cieľom uľahčiť komunikáciu španielskych občanov s inštitúciami EÚ.
Vážení poslanci, som vďačný za podporu práce európskeho ombudsmana, ktorú vyjadrila pani Sbarbatiová vo svojej správe a rád by som informoval Parlament, že na základe požiadavky uvedenej v tejto správe sa už podieľam na príprave podkladov na memorandum o porozumení s Európskou investičnou bankou.
Vzhľadom na to, že vykonávanie európskeho práva je z veľkej časti zodpovednosťou riadenia členských štátov, budem pokračovať v rozvíjaní spolupráce prostredníctvom európskej siete ombudsmanov. Som rád, že vás môžem informovať, že minulý týždeň sa práve v tejto budove konalo šieste stretnutie siete. Na záver tohto úspešného stretnutia sme sa dohodli a prijali stanovisko, ktorého cieľom je zvýšiť informovanosť o európskom rozmere práce národných a regionálnych ombudsmanov a objasniť služby, ktoré poskytujú ľuďom, ktorí sa sťažujú na záležitosti patriace do práva EÚ.
Verím, že dobrovoľná spolupráca ombudsmanov, ktorá sa vykryštalizovala vo vyhlásení, bude dôležitým a rastúcim príspevkom k schopnosti Európskej únie doručovať konkrétne výsledky prostredníctvom zabezpečenia, aby občania mohli využívať svoje práva v každodennom živote a aby boli problémy riešené spôsobmi, ktoré sú občanom blízke.
Funkcia európskeho ombudsmana bola založená s cieľom priblížiť Úniu občanom a dať administratíve EÚ "ľudskú tvár". Základným aspektom našej inštitúcie je, že ombudsman je osobou, ktorá osobne komunikuje s občanmi, skúma ich prípady a snaží sa vyriešiť ich problémy a sťažnosti.
Každá takáto "mikrokomunikácia" vytvára príležitosť na budovanie dôvery medzi občanmi a inštitúciami. Aby sme dosiahli tento cieľ, budem pokračovať v podporovaní konštruktívneho dialógu s inštitúciami a budem sa snažiť poukazovať na problémy tak, aby inštitúcie mohli zlepšiť svoj výkon.
Spôsob, akým verejná správa reaguje na sťažnosti je kľúčovým opatrením jej zamerania sa na občana. V mnohých oblastiach sa zaznamenal pokrok, ale v roku 2006 sa, žiaľ, zvýšil počet prípadov, ktoré som musel uzatvoriť s kritickou pripomienkou.
Toto môže byť dôvodom obáv pre každého, kto sa snaží zlepšiť vzťahy medzi EÚ a občanmi. Sťažnosti poskytujú možnosť napraviť veci a preukázať, že príslušná inštitúcia skutočne rešpektuje základné právo občanov na správny úradný postup.
Nie som si istý, či sa občania ľahko zmierujú s vyhláseniami, ktoré inštitúcie často robia v súvislosti s túžbou dostať sa "bližšie k občanovi" a byť "otvorenejší", keďže v skutočnosti práve tieto inštitúcie často nezvládnu prijímanie možností, ktoré im poskytuje ombudsman na zlepšenie vzťahov a zvýšenie transparentnosti. Napriek tomu som pozitívne naladený a povzbudzuje ma množstvo náznakov, že počas tohto roka 2007 je veľa väčšia ochota prijať možnosti na riešenie sťažností.
Takáto spolupráca je nevyhnutná, pretože sám ombudsman nemôže uspieť. Zaručenie vysokej úrovne administratívy je úloha, s ktorou sa treba vyrovnať spolu s inštitúciami EÚ. Splnenie sľubov, poskytovanie náležitých opravných mechanizmov, učenie sa na vlastných chybách, otvorená spolupráca a kontrola zo strany verejnosti - toto sú dôležité nástroje na budovanie dôvery.
Európsky ombudsman musí tiež dôsledne a systematicky spolupracovať so svojimi národnými a regionálnymi kolegami, aby zabezpečil plné rešpektovanie práv občanov v Únii. Na záver chcem povedať, že ombudsman musí pokračovať v približovaní sa občanom, aby občania boli informovaní o jeho službách.
S podporou a poradenstvom Parlamentu sa budem snažiť pokračovať v úsilí o rozvíjanie dosiahnutých cieľov a skutočne plniť svoj inštitucionálny mandát, ktorého cieľom je priblížiť Úniu občanom a dať administratíve EÚ "ľudskú tvár".
Dámy a páni, konferencia predsedov prijala jednomyseľné rozhodnutie, ktoré vám predkladám a predovšetkým sa odvolávam na Radu.
V kontexte uvažovania o návrhu Komisie na zmenu a doplnenie nariadenia o financovaní európskych politických strán včera Výbor stálych zástupcov rozhodol rozdeliť návrh Komisie na dve časti a prijať potrebné pozmeňujúce a doplňujúce návrhy k nariadeniu o rozpočtových pravidlách v samostatnom právnom nástroji, ktorý bude vytvorený na právnom základe vzťahujúcom sa na pozmeňujúce a doplňujúce návrhy k nariadeniu o rozpočtových pravidlách.
To by znamenalo, že kľúčové prvky tohto legislatívneho procesu by sa vyňali z oblasti parlamentného spolurozhodovania a Komisia, v rozpore so svojimi presvedčeniami, by musela pripraviť nový návrh, a bolo by nutné alebo minimálne by sa odporúčalo konzultovať s Dvorom audítorov.
Európsky parlament vyzýva Radu, aby zvážila svoje rozhodnutie. Pozmeňujúce a doplňujúce návrhy k nariadeniu o politických stranách navrhnuté Komisiou musia prekonať praktické problémy, ktoré vznikli pri jeho uplatňovaní. Tiež by mali umožňovať pokračovať v podpore rozvoja politických nadácií na európskej úrovni, ktorá hrá významnú úlohu pri otváraní politických procesov kontrole verejnosti. Z týchto dôvodov je nevyhnutné, aby navrhované nariadenie čo najskôr nadobudlo účinnosť.
22. októbra prijal Výbor pre ústavné veci správu vyjadrujúcu ochotu nájsť kompromis s Radou na pripravenie pôdy na rýchle prijatie navrhovaného nariadenia.
Rozdelenie tohto nástroja stálymi zástupcami toto úsilie prekazilo. Je právne zbytočné, podkopáva právo iniciatívy Komisie, zmenšuje práva Parlamentu a pravdepodobne spôsobí výrazné omeškania.
V mene konferencie predsedov vyzývam Radu, aby vrátila rozhodnutie stálych zástupcov na ministerskú úroveň.
Bol som vyzvaný, aby som dokončil reč, ale potom nebude priestor na diskusiu.
predseda Výboru pre ústavné veci. - (DE) Vážený pán predseda, som vám veľmi vďačný za vaše vyhlásenie a tiež som vďačný konferencii predsedov. Veľmi závažné je vylúčenie Európskeho parlamentu - zhromaždenia ľudí na európskej úrovni - z legislatívneho procesu súvisiaceho s nariadením o európskych politických stranách. Toto sa skutočne týka nás všetkých bez ohľadu na našu stranícku príslušnosť. Je nemysliteľné, aby byrokracie na niektorých finančných ministerstvách a potom vlády rozhodovali o týchto otázkach namiesto zhromaždenia zástupcov občanov v EÚ. Nemali by sme to znášať! Pokiaľ ide o rozpočet na 2008, dovoľte mi povedať, že národné vlády majú želania, ktoré dokážu splniť len spolu s nami. Pri riešení rozpočtu na 2008 by mal mať Parlament na pamäti včerajšie rozhodnutie Rady, pokiaľ ide o nariadenie o európskych politických stranách. Ďakujem za vaše vyhlásenie. Túto otázku sme ešte nevyriešili.
podpredsedníčka Komisie. - Vážený pán predseda, ak táto snemovňa rozumela tomu, čo ste povedali, výbor Coreper sa rozhodol rozdeliť návrh Komisie na dva právne dokumenty: nariadenie podľa článku 199, na ktoré sa vzťahuje spolurozhodovanie, o politických nadáciách a kampaniach a nariadenie podľa článku 279, ktoré predstavuje konzultáciu Parlamentu a Dvora audítorov pri finančných výnimkách.
Komisia bola proti rozdeleniu návrhu z právnych dôvodov, ale tiež politických dôvodov. Rozhodnutie predstavuje nejasnosti, pokiaľ ide o načasovanie, ak chceme, aby návrh nadobudol účinnosť pred koncom roka a aby nadácie mohli plne fungovať pred začiatkom roku 2009. Toto je hlavná myšlienka celého návrhu. Tiež si myslíme, že celý návrh je potrebné schváliť spolurozhodovacím postupom podľa článku 199 zmluvy. Preto je nám ľúto, že výbor Coreper proti vôli Komisie rozhodol znížiť úlohu Parlamentu v otázke, ktorá úzko súvisí s parlamentnou vecou, predovšetkým s financovaním politických strán.
Iba 36 hodín po tom, ako Výbor pre ústavné veci schválil veľkú časť návrhu Komisie sa výbor Coreper rozhodol ísť inou cestou ako Komisia a Parlament.
Náš cieľ však, dúfam, ostáva rovnaký: schválenie podstaty nášho návrhu pred koncom tohto roka.
Dámy a páni, mám pre vás ešte jedno oznámenie, skôr ako prejdeme k rozpočtu. Dnes ráno - vo štvrtok 25. októbra - konferencia predsedov na svojom zasadnutí jednomyseľne rozhodla o laureátovi Sacharovovej ceny. Za svoju oddanosť všetkým obetiam v Dárfúre, na ktoré sa príliš dlho zabúdalo, sa konferencia rozhodla udeliť cenu Sálíhovi Mahmúdovi Usmánovi.
Viac ako 20 rokov pán Usmán, právnik zaoberajúci sa ľudskými právami a člen Sudánskej organizácie proti mučeniu, bránil nespočetné obete konfliktu v Dárfúre, ktoré boli svojvoľne uväznené, vyhnané z domovov a mučené alebo čelili trestu smrti. Jeho miesto v sudánskom parlamente mu teraz umožňuje priniesť ich záležitosti do pozornosti medzinárodného spoločenstva, niekedy za cenu veľkej osobnej obety.
Pán Usmán presadzuje dialóg a spravodlivosť voči násiliu a tyranii. Bez demokracie neexistuje spravodlivosť. Udelením Sacharovovej ceny pánovi Sálíhovi Mahmúdovi Usmánovi by Európsky parlament rád podporil prácu tohto odvážneho muža, ktorý sa stal hlasom Dárfúru, a prostredníctvom neho podporil zavedenie právneho poriadku v Sudáne.
Formálne udelenie ceny sa bude konať v utorok 11. decembra v Štrasburgu.
Okrem toho by som vás rád informoval, že konferencia predsedov sa tiež jednomyseľne zhodla na tom, že by sme mali zvážiť primeraný spôsob vyznamenania zavraždenej ruskej novinárky Anny Politkovskej a...
... konferencia predsedov na svojom ďalšom stretnutí rozhodne o forme prejavu úcty.
Je pre mňa veľkým potešením privítať delegáciu poslancov parlamentu Tadžickej republiky, Madžlisi Oli, ktorí zaujali svoje miesta v čestnej galérii.
Členovia delegácie prišli do Štrasburgu na rokovania so svojimi európskymi náprotivkami v rámci tretieho medziparlamentného stretnutia medzi Európskym parlamentom a Madžlisi Oli. Toto je prvýkrát, čo sa medziparlamentné stretnutie koná v Štrasburgu.
Pána Makhkamboya Azimoviča Makhmudova sprevádzajú pán Nosir Jusupovič Salimov a pán Gulkhoja Gangibekov.
Dúfam, že táto delegácia bude mať príjemný a úspešný pobyt v Európskej únii.
1. Návrh všeobecného rozpočtu Európskej únie - rozpočtový rok 2008 (hlasovanie)
Vážený pán predseda, pred začatím hlasovania by som chcel urobiť toto vyhlásenie.
Ako viete, Výbor pre rozpočet hlasoval o viac ako 1 600 pozmeňujúcich a doplňujúcich návrhoch k návrhu rozpočtu na rok 2008. Nevyhnutne to znamená malé množstvo technických úprav, a týmto žiadam, aby boli zahrnuté do hlasovania pléna.
Po hlasovaní podal Výbor pre rozpočet žiadosť o opätovné predloženie týchto štyroch pozmeňujúcich a doplňujúcich návrhov:
pozmeňujúci a doplňujúci návrh č. 990: + 1,53 mil. EUR v položke 16 03 04, iba viazané rozpočtové prostriedky;
pozmeňujúci a doplňujúci návrh č. 24: v položke 15 05 55, iba viazané rozpočtové prostriedky, námietky a pripomienky ako v pozmeňujúcom a doplňujúcom návrhu č. 938;
pozmeňujúci a doplňujúci návrh č. 989: + 1 mil. EUR v položke 16 03 02, viazané rozpočtové prostriedky a + 1 mil. EUR pri platbe rozpočtových prostriedkov;
pozmeňujúci a doplňujúci návrh č. 1043: + 1 mil. EUR v položke 15 06 06, viazané rozpočtové prostriedky a + 1 mil. EUR na platby rozpočtových prostriedkov, plus ďalšie pripomienky z pozmeňujúceho a doplňujúceho návrhu č. 25 so sumou 1 mil. EUR namiesto 1,5 mil. EUR.
Tieto technické zmeny a špecifikácie sa riešili a schválili na stretnutí Výboru pre rozpočet 11. októbra 2007.
Pokiaľ ide o Frontex, bola určená technická chyba pri hlasovaní výboru o pripomienkach. Správna úprava pripomienok je obsiahnutá v pozmeňujúcom a doplňujúcom návrhu 1133, ktorý je pripojený k hlasovaciemu zoznamu.
Na záver, pripomienky prijaté v pozmeňujúcom a doplňujúcom návrhu 634 sa neobjavujú v pozmeňujúcich a doplňujúcich návrhoch 1018 v rozpočtovej položke 15 02 02 05; 934 v rozpočtovej položke 09 06 01; 938 v rozpočtovej položke 15 05 55 a 940 v rozpočtovej položke 17 02 02. A v rozpočtovej položke 09 03 03 by správna hodnota viazaných rozpočtových prostriedkov mala byť 5 a platba rozpočtových prostriedkov 4,85.
Navyše sme včera na stretnutí koordinátorov diskutovali a v súlade s ich rozhodnutiami odporúčam zamietnuť pozmeňujúci a doplňujúci návrh č. 752 a hlasovať v prospech pozmeňujúceho a doplňujúceho návrhu 610 v položke 16 02 02 (akcie v multimediálnej oblasti), a prevziať námietku z pozmeňujúceho a doplňujúceho návrhu 752 a zamietnuť pozmeňujúci a doplňujúci návrh č. 1044 a hlasovať za pozmeňujúci a doplňujúci návrh č. 32 v položke 16 02 03.
(FI) Vážený pán predseda, pokiaľ ide o pozmeňujúci a doplňujúci návrh č. 878, týka sa skúšobných projektov a bol schválený. Výbor sa všeobecne zhodol, že by sme mali pridať všetky zmeny v pozmeňujúcom a doplňujúcom návrhu 822 do odôvodnenia. Pozmeňujúce a doplňujúce návrhy sú v podstate rovnaké, ale menšie zmeny sa vykonali v pozmeňujúcom a doplňujúcom návrhu 822 v porovnaní s odôvodneniami k predchádzajúcemu pozmeňujúcemu a doplňujúcemu návrhu a navrhujem hlasovať iba za odôvodnenia v prípade pozmeňujúceho a doplňujúceho návrhu č. 822.
Ďakujem pán Virrankoski. Bolo mi povedané, že sa to zamýšľa, ale pani De Keyserová si opäť vyžiadala priestor prehovoriť.
(FR) Vážený pán predseda, som trochu nervózna, pretože vidím, že v pozmeňujúcom a doplňujúcom návrhu 231 sme hlasovali za Európsku nadáciu pre zlepšovanie životných a pracovných podmienok. Som si istá, že je potrebné vysvetlenie!
Pán predseda, chcel by som navrhnúť, aby sme hlasovali len o rezervách a som za zrušenie rezervy, keďže máme k dispozícii všetky informácie, ktoré sme si vyžiadali.
- Pred hlasovaním o pozmeňujúcom a doplňujúcom návrhu č. 21
Pán predseda, rád by som snemovni pripomenul, že ide o pozmeňujúci a doplňujúci návrh k programu spoločného športu pre Špeciálnu olympiádu.
- Pred hlasovaním o pozmeňujúcom a doplňujúcom návrhu č. 938
Pán predseda, myslím si, že položka 15 05 55 je zahrnutá v mojom predchádzajúcom vyhlásení, preto o nej nemusíme hlasovať.
Ale ostáva tu ešte otázka rezervy, pán Virrankoski. Nemusíme hlasovať o prvej časti, ale musíme hlasovať o druhej časti, t. j. o rezerve.
Pán predseda, vo svojom vyhlásení som uviedol, že "rezervy a pripomienky ako v pozmeňujúcom a doplňujúcom návrhu 938".
- Pred hlasovaním o pozmeňujúcom a doplňujúcom návrhu č. 1043
Pán predseda, toto je tiež zahrnuté v mojom predchádzajúcom vyhlásení.
- Pred hlasovaním o pozmeňujúcom a doplňujúcom návrhu č. 752
Pán predseda, pokiaľ ide o položku 16 02 02, odporúčam zamietnuť pozmeňujúci a doplňujúci návrh č. 752 a schváliť pozmeňujúci a doplňujúci návrh č. 610, a prevziať rezervu z pozmeňujúceho a doplňujúceho návrhu 752. Preto by som chcel požiadať, aby sme najskôr hlasovali o pozmeňujúcom a doplňujúcom návrhu 610 a potom o námietke z pozmeňujúceho a doplňujúceho návrhu 752.
4. Uznávanie podmienečných trestov, alternatívnych sankcií a podmienečných odsúdení a dohľad nad nimi (hlasovanie)
spravodajkyňa. - Pán predseda, na objasnenie textu by som chcela navrhnúť ústny pozmeňujúci a doplňujúci návrh k môjmu pozmeňujúcemu a doplňujúcemu návrhu č. 2.
Navrhujem vymazať slovo "neakceptovateľné". Potom by znenie pozmeňujúceho a doplňujúceho návrhu bolo nasledovné: "pri jasnom porušovaní základných práv ustanovených v zmluvách Európskej únie." Politické skupiny už boli informované.
spravodajca. - (DE) Pán predseda, mám žiadosť v mene všetkých demokraticky zmýšľajúcich ľudí. Pre poslancov Európskeho parlamentu je neakceptovateľné mať prezývku "rakovina Európy", inými slovami, nazývať sa podľa smrteľnej choroby. Urážka, o ktorej včera hovoril pán Schulz sa nestala v Budapešti, ale v Bruseli. Vo svojom prejave na plenárnom zasadnutí tohto Parlamentu opísal poslanec Európskeho parlamentu kritikov EÚ ako rakovinu. Spomínaným poslancom je Othmar Karas, podpredseda skupiny PPE. Povedal to na plenárnom zasadnutí 10. októbra 2007.
Jediné čo poviem k tomuto bodu je, že poslanci Parlamentu by vždy mali ísť príkladom vo svojich slovách aj skutkoch.
(DE) Vážený pán predseda, chcela by som povedať niekoľko slov k tomuto pozmeňujúcemu a doplňujúcemu návrhu. Musela som v ňom urobiť opravu a žiadam pána Schöpflina a ostatných poslancov, aby hlasovali za, pretože v pôvodnom texte bola chyba. 1992 je nesprávny rok. Nechali by sme chybu v odporúčaní, keby sme nehlasovali o pozmeňujúcom a doplňujúcom návrhu pána Kacina. Dovoľte nám, prosím, hlasovať za tento pozmeňujúci a doplňujúci návrh.
- Pred hlasovaním o pozmeňujúcom a doplňujúcom návrhu č. 29
spravodajca. - Pán predseda, mám ústny pozmeňujúci a doplňujúci návrh k odseku 29, pretože je potrebné určitú časť vymazať. V anglickej verzii sa musia vymazať slová "oba subjekty". V opačnom prípade by rozdelené hlasovanie nemalo zmysel.
Pán predseda, mám procedurálnu námietku na základe článku 166, ktorý hovorí, že poslanec má najskôr špecifikovať, na ktorý článok sa odvoláva. Ja sa odvolávam na tento článok.
Rozumiem, že ste prerušili pána Martina predtým, ako mal šancu dokončiť čo chcel povedať. Hovoril o včerajšku.
Včera pán Schulz urobil dlhé politické vyhlásenie bez toho, aby uviedol článok, na základe ktorého hovoril. Predsedajúci mu to umožnil, zatiaľ čo pán Martin bol prerušený.
Myslím, že tu existuje zaujatosť a dvojaký meter, kde tí, čo sú za EÚ, majú dovolené rozprávač, čo chcú, a tí, ktorí sú proti, sú zrušení.
Dnes predsedám ja, a vždy sa snažím uplatňovať rokovací poriadok podľa predpisov.
(ES) Pán predseda, skôr ako pristúpime k hlasovaniu o správe pána Cappata, by som rád Parlamentu vysvetlil, že sa do španielskej verzie vlúdila chyba: v odseku 1 písm. b) na treťom riadku od konca text znie "vykonávanie pilotných projektov", zatiaľ čo autentickou verziou je anglická verzia, ktorá znie (EN) "hľadanie možností".
Ďakujem vám za dôkladné prezretie textu. Samozrejme, opraví sa to.
- Pred hlasovaním o pozmeňujúcom a doplňujúcom návrhu č. 4
spravodajca. - (IT) Pán predseda, dámy a páni, najskôr by som vám chcel odpustiť za zlé vyslovenie môjho mena a v druhom rade, pokiaľ ide o pozmeňujúci a doplňujúci návrh č. 4, by som chcel navrhnúť, aby sa zachovala tzv. faktická časť pozmeňujúceho a doplňujúceho návrhu, t. j. iba prvá časť.
"keďže sa v správe Medzinárodného úradu pre kontrolu omamných látok uvádza, že svetová ponuka opiátov na lekárske účely je nadmerná",
(IT) - Pán predseda, dámy a páni, pozmeňujúci a doplňujúci návrh by mal končiť tu; ak nie sú žiadne námietky, budeme takémuto prípadu priaznivo naklonení.
- Pred hlasovaním o pozmeňujúcom a doplňujúcom návrhu č. 5
spravodajca. - (IT) Pán predseda, dámy a páni, ospravedlňujem sa, opäť ide o faktické nahradenie; keďže sa cituje afganský zákon, náležité znenie zákona treba nahradiť:
"keďže sa v afganskej ústave uvádza, že štát zabráni akémukoľvek pestovaniu a pašovaniu omamných látok a keďže afganský protidrogový zákon z roku 2005 upravuje možnosť povolenej produkcie a distribúcie kontrolovaných látok v Afganistane;"
písomne. - Nesúhlasíme s neustálym rozširovaním rozpočtu EÚ, ktorý už dnes je príliš rozsiahly a veľká časť zdrojov ide na nesprávne účely. Zdá sa, že v súčasnosti existuje vzájomný vzťah medzi novými cieľmi Únie a požiadavkami na financovanie Európskou úniou.
To znamená nové požiadavky členských štátov na platby, ale tiež že nové zdroje sa prevedú do systému, ktorý je byrokratický, neúčinný a komplikovaný. V súčasnosti je tiež príliš veľké zameranie na odvetvie poľnohospodárstva, zahraničnú politiku a vojenské projekty, nedostatočné zameranie na environmentálne a sociálne projekty. Existuje však množstvo vhodných iniciatív financovaných z rozpočtu a my podporujeme rozumné zmeny existujúcich prostriedkov. Rozhodli sme sa podporiť osobitný pozmeňujúci a doplňujúci návrh 945, keďže okrem iných vecí zahŕňa tiež pomoc Palestíne, i keď tento pozmeňujúci a doplňujúci návrh má aj iné aspekty, s ktorými nesúhlasíme.
písomne. - Absolútne nesúhlasím s tým, aby sa európske zdroje používali na pestovanie tabaku v Európskej únii. Každý rok zbytočne zomiera pol milióna občanov EÚ pre závislosť od tabaku. Nemôžeme pokračovať v subvencovaní pestovania tabaku v EÚ.
písomne. - (SV) Rozhodol som sa v plnom rozsahu hlasovať v prospech návrhu rozpočtu Rady na rok 2008 a tým proti akémukoľvek zvyšovaniu výdavkov navrhovaných Európskym parlamentom. Nie je veľmi šťastný nápad, že si Parlament želá financovať projekt Galileo z rozpočtu Spoločenstva. Ak sa ukáže, že súkromní operátori vycúvajú z dôvodu problémov so ziskovosťou, EÚ bude niesť následky a preruší projekt alebo umožní zainteresovaným členským štátom pripojiť sa, ako sa to stalo s Boeingom. Tiež som bol zapojený do problematiky zrušenia dotácií výrobcom tabaku a na podporu výroby vína a je mi veľmi ľúto, že Parlament nie je pripravený podporiť tieto návrhy.
(HU) Ďakujem veľmi pekne, pán predsedajúci. Žiaden rozpočet, samozrejme, nie je dokonalý, ale napriek tomu sa musíme snažiť vynakladať spoločné zdroje správnym a na budúcnosť orientovaným spôsobom. Väčšia časť rozpočtu Európskej únie sa, nanešťastie, vynakladá podľa rovnakých podmienok ako v minulosti. Preto je dôležité zaručiť, že niektoré finančné prostriedku budú smerovať do budúcnosti, na výskum, rozvoj a vedu. Stále je potrebné vyriešiť financovanie Európskeho inštitútu technológie, pretože Komisia navrhla preklenovacie riešenie vo výške maximálne 308 mil. EUR. Budapešť by bola ideálnym miestom pre Európsky technologický inštitút vzhľadom na vynikajúce výsledky z výskumu a vedeckú odbornosť, ktorú získala v boji proti zmene klímy. Toto je ďalším dôvodom, prečo by som rád videl uznesenie k problematike financovania. My, Maďari, sme schopní zabezpečiť vhodné miesto pre inštitút, ktorý má skromnú, ekonomickú veľkosť, ale je veľmi prísny, pokiaľ ide o intelektuálnu základňu.
(LT) Dnes sme dokončili prvé čítanie rozpočtu EÚ na rok 2008 a hlasovali sme v jeho prospech. Podľa rozpočtu bude v roku 2008 viac ako 129 mld. EUR vyčlenených na záväzky a viac ako 124 mld. EUR na platby.
V porovnaní s návrhom Európskej komisie by sme radi zvýšili alokáciu platieb na ďalší rok z 0,94 na 0,99 % hrubého domáceho dôchodku Európskej únie.
Rada by som zdôraznila, že takéto zvýšenie je úplne oprávnené a súvisí s rozvojom dôležitých projektov, ako je satelitný navigačný systém Galileo a projekt Európskeho technologického inštitútu.
Podľa môjho názoru vyčlenenie dodatočných fondov na naše záväzky v Kosove a Palestíne - t. j. na realizáciu štvrtej kategórie (EÚ ako globálny hráč) - je veľmi dôležité.
písomne. - (NL) Obaja spravodajcovia pre rozpočet EÚ, pán Virrankoshi aj pán Itälä, správne poňali kritickú položku zvýšenia sumy na rok 2008. Rád by som k tomu povedal svoj názor.
Nanešťastie, Európsky parlament sa rozhodol vynakladať väčšie množstvo prostriedkov v príliš mnohých prípadoch. Preto mám problém s odsekmi 2 a 4 v správe pána Virrankoskiho. To nie je vhodné v Európskej únii, ktorá sa chce koncentrovať na oblasti, v ktorých je úžitok kľúčovou úlohou.
A nakoniec, ďalším problémom, ktorý sťažuje schválenie správy pána Virrankoskiho je pozmeňujúci a doplňujúci návrh č. 2 Skupiny socialistov. Tento pozmeňujúci a doplňujúci návrh navrhuje, aby sa do stanoviska Parlamentu zahrnuli sexuálne a reprodukčné práva. Samozrejme, toto nezahŕňa umelé prerušenie tehotenstva. Pojem sexuálne a reprodukčné práva preto nie je vhodný.
písomne. - (SV) Dnes sme my, švédski sociálni demokrati, hlasovali o rozpočte EÚ na rok 2008.
Myslíme si, že prijatý návrh je dobrým kompromisom a aj keď sme v určitom smere prehrali, plne tento návrh podporujeme.
Hlasovali sme za zníženie dotácií na poľnohospodársky vývoz, ale myslím si, že je nerozumné hlasovať v prospech úplného a okamžitého zrušenia pomoci.
Tiež sme hlasovali proti pokračovaniu dotácií tabakovým výrobcom a za obmedzenie počtu parlamentných zasadnutí v Štrasburgu.
Pokiaľ ide o program Daphne (ochrana detí, žien a mladých ľudí pred násilím), hlasovali sme za zvýšenie vyčlenených finančných prostriedkov na úroveň návrhu Komisie. Boli sme však pripravení hlasovať za ďalšie financovanie, ale nemali sme príležitosť, keďže o pozmeňujúcom a doplňujúcom návrhu sa nehlasovalo.
V uznesení pána Virrankoshiho sme my, švédski sociálni demokrati, hlasovali proti pozmeňujúcemu a doplňujúcemu návrhu, ktorý okrem iného vyzýval Komisiu, aby žiadni farmári nedostali viac ako 50 000 EUR ročne formou priamej pomoci z EÚ. Táto diskusia práve prebieha, preto súhlasíme s duchom návrhu, ale nepovažujeme za vhodné teraz stanoviť konkrétnu sumu alebo konkrétne podmienky.
písomne. - (PT) Ako sme zdôraznili, napriek tomu, že rozpočet obsahuje aspekty, ktoré zlepšujú návrh Rady a Komisie, a nakoniec sme návrh všeobecného rozpočtu na rok 2008 schválili v prvom čítaní EP, nespĺňa to, čo bolo sľúbené v roku 2008 vo viacročnom finančnom rámci na roky 2007 až 2013.
Zároveň, keďže na rozpočet EÚ sa uplatňujú obmedzenia, jeho priority sú stanovené ako konkurenčná politika (príkladom je postupné skresľovanie štrukturálnej politiky a jej umiestňovanie do Lisabonskej stratégie), a uplatňovanie internej bezpečnostnej a imigračnej kontroly na úrovni Spoločenstva a externej politiky EÚ, ktorá podporuje intervenciu a militarizáciu medzinárodných vzťahov.
Je však potrebné všimnúť si schválenie návrhov, ktoré sme uviedli, t. j.:
zvýšenie sumy štrukturálnych fondov, POSEI (Azory a Madeira) a PROGRESS (rovnosť mužov a žien);
podpora spolupráce poľnohospodárskych združení a iných vidieckych aktivít, a malého a rodinného poľnohospodárstva;
zvýšenie o 2 mil. EUR pre program na kompenzáciu dodatočných nákladov, ktoré vznikli pri obchodovaní s určitými rybárskymi výrobkami z najvzdialenejších regiónov, čo predstavuje zvýšenie o 570 000 EUR pre autonómne oblasti Madeira a Azory.
písomne. - (RO) Podporujem rozpočet Európskej únie v jeho súčasnej forme z viacerých dôvodov. Zníženie o 553 mil. EUR v poľnohospodárstve, ktoré urobila Rada, bolo znovu zavedené a rezerva vytvorená na administratívne fondy Komisie je oprávnení vzhľadom na omeškania pri schvaľovaní sektorových operačných programov a programov na rozvoj vidieka. Pri druhom čítaní európskeho rozpočtu by Rada ministrov nemala vykonať dodatočné znižovanie poľnohospodárskych fondov alebo štrukturálnych fondov.
Pozmeňujúci a doplňujúci návrh predložený na pléne na obmedzenie príjmu poľnohospodárov na max. 50 000 EUR ročne je neoprávnený. Takáto umelá prekážka by zabránila najlepším poľnohospodárom rozvíjať svoju prácu so ziskom. Okrem toho by takéto obmedzenie prispelo k rozloženiu poľnohospodárskej práce a k zníženiu európskej poľnohospodárskej konkurencieschopnosti. Z tohto dôvodu odmietam pozmeňujúci a doplňujúci návrh s takýmto opatrením.
Rozpočet na rok 2008 vo forme, ktorú prijímame dnes, je rozpočtom, vďaka ktorému sú inštitúcie Európskej únie zodpovedné. Podporujem návrh previesť 49 mil. EUR z fondov vyčlenených do rezerv Komisie, pokiaľ nepredloží jednoznačnú správu o politike ľudských zdrojov, predovšetkým pokiaľ ide o nábor nových zamestnancov z krajín, ktoré sa nedávno pripojili k Európskej únii - Rumunsko a Bulharsko.
členka Komisie. - Vážený pán predsedajúci, štatút európskej súkromnej spoločnosti je pravidelne v programe Európskeho parlamentu a tiež, ako iste viete, v programe Výboru pre právne veci. Viacero argumentov počas týchto rozpráv ukázalo, že štatút európskych súkromných spoločností by mohol priniesť výhody malým a stredným podnikom a tiež sa podporila myšlienka konzultácií s akcionármi.
Komisia uznáva, že je potrebné upraviť regulačný rámec s cieľom umožniť malým a stredným podnikom čo najlepšie využívať rastúce integrované európske trhy. Potrebujeme uľahčiť a znížiť ceny pre malé a stredné podniky, aby mohli vykonávať svoju činnosť cezhranične. Dôležité je prijať kroky, ktoré týmto spoločnostiam pomôžu plne využívať výhody jednotného trhu.
Rast malých a stredných podnikov je rozhodujúci, ako všetci vieme, pre konkurencieschopnosť európskeho hospodárstva, a Komisia vidí, že štatút európskych súkromných spoločností by uľahčil rast malých podnikov za hranice ich národa. Poskytnutie tejto možnosti by vytvorilo viac možností výberu pre spoločnosti a neuvalilo by na ne ďalšie bremená.
Dosť by sa znížili náklady vynakladané na splnenie pre spoločnosti, ktoré chcú pôsobiť v niekoľkých členských štátoch. Ak by sa toto dosiahlo, malé a stredné podniky by mali ľahší prístup na nové trhy. Komisia si preto uvedomuje dôležitosť štatútu európskych súkromných spoločností pre členské štáty Európskej únie a európske podnikanie.
Môžem vás uistiť, že môj kolega komisár McCreevy vypracuje legislatívny návrh štatútu európskych súkromných spoločností tak, ako uviedol vo Výbore pre právne veci 3. októbra 2007. Tento návrh by mal byť hotový najneskôr v polovici roka 2008. Ako viete, v súčasnosti prebiehajú ďalšie konzultácie o presnej forme a obsahu návrhu, výsledky ktorých budú dokončené v prvých mesiacoch nasledujúceho roku a budú začlenené do hodnotenia vplyvu. Môj kolega pán McCreevy bude šťastný, ak bude dialóg s vami pokračovať aj po predložení tohto návrhu.
v mene skupiny PPE-DE - (DE) Vážený pán predsedajúci, pani komisárka, dovoľte mi, aby som vám na začiatku srdečne poďakoval za vaše postrehy, ktoré ma doviedli k prvému bodu, t. j. k štatútu európskych súkromných spoločností. Môžem povedať, že sme radi, že po mnohých ťažkostiach Komisia konečne uznala potrebu legislatívneho návrhu, a že teraz môžeme očakávať jeho prijatie. Bolo to umožnené vďaka Parlamentu a veľkému tlaku, ktorý sme vyvinuli. Nech už je to ako chce, môžeme sa bezvýhradne tešiť z výsledkov.
Chcel by som však riešiť druhý bod, na ktorý odkazuje dnešné uznesenie, a s ktorým nie sme spokojní, pokiaľ ide o vývoj vecí. Odkazujem na 14. smernicu o práve obchodných spoločností o prevode sídla spoločnosti, miesta, kde je spoločnosť registrovaná. Už veľa rokov sa Európska komisia snaží zatvoriť túto medzeru v obchodnom práve. Teraz sme zistili, že táto otázka bola viac-menej vymazaná z legislatívneho programu, aspoň pokiaľ ide o Európsku komisiu, a že medzera preto ostáva otvorená.
Rád by som v tomto bode zdôraznil, že minimálne moja politická skupina - a myslím si, že tiež veľká väčšina Výboru pre právne veci, vzhľadom na uvažovanie v posledných rokoch, a Parlamentu ako celku - je stále presvedčená, že túto medzeru je potrebné zaplniť a že 14. smernica o obchodnom práve je potrebná.
Nie je to predmetom dodatočnej byrokracie a nových obchodných povinností. Jednoducho ide o to, aby spoločnosti mali príležitosť, ktorá im bola prisľúbená v zmluve, a mohli sa voľne pohybovať v rámci Európskej únie a založiť svoje sídlo v ktoromkoľvek členskom štáte. Dopočuli sme sa, že jedným z dôvodov, pre ktoré Európska komisia nebola schopná posunúť sa v tejto otázke ďalej a pripraviť návrh, bolo stanovisko, že existujúce nariadenia pre zlúčenie a iné ustanovenia sú primerané na garantovanie firemnej mobility.
Môžem povedať iba to, že ak spoločnosť nedokáže presunúť svoje sídlo v rámci jedného trhu, pokiaľ nezaloží novú spoločnosť v inej krajine a potom ich zlúči, súčasné pravidlá sú sotva príkladné v súvislosti s vyhnutím sa byrokracii a minimalizovaním nákladov. Ideálne by bolo mať zdravý sekundárny právny predpis, ktorým by sa zaručilo právo spoločnostiam vykonávať v praxi slobodu, ktorú im jednotný trh ponúka teoreticky.
Jedným z argumentov pre status quo je, že minulé rozhodnutia Európskeho súdneho dvora značne zliberalizovali obchodné právo. Nepochybne je pravda, že Európsky súd doručuje tieto pravidlá za jediným účelom podporovania plného uplatňovania primárneho práva, jednoducho preto, lebo legislatívne orgány zodpovedné za prijatie sekundárneho práva, predovšetkým Parlament a Rada - i keď sme závislí od Európskej komisie - nie sú schopné uzákoniť sekundárne právne predpisy, ktoré by skutočne zaručovali slobody tak, ako sú vymedzené v ustanoveniach zmluvy o založení jednotného trhu.
Preto si Parlament zachováva svoj názor, že monopol Komisie na právo iniciatívy ju zaväzuje k predloženiu návrhu 14. smernice o práve obchodných spoločností. Žiadame Komisiu, aby zvážila, či 14. smernica, ktorú majú útvary Komisie v zozname, nemôže byť začlenená do legislatívneho programu na nasledujúce roky.
Ak sa tak nestane, Parlament si vyhradzuje právo - tak ako je výslovne uvedené v našom uznesení - odvolať sa na článok 192 zmluvy a z vlastnej iniciatívy predložiť správu s cieľom dožadovať sa legislatívneho návrhu. A kým sme pri otázke obchodného práva, dovoľte mi, aby som využil túto príležitosť a v krátkosti povedal o najnovšom oznámení Komisie o zjednodušení obchodného práva. Uznesenie sa priamo netýka oznámenia, ale je medzi nimi tematické prepojenie.
Som presvedčený, že my v Parlamente súhlasíme, že nepodporujeme rozklad práva a praxe zavedený Spoločenstvom - acquis communautaire - v dôsledku zjednodušovania opatrení. Inými slovami, podľa môjho názoru je absolútne neprípustné vymazať celé smernice. Môžeme podporiť opatrenia, ktorých cieľom je znížiť zaťaženie spoločností, zminimalizovať byrokraciu a štatistické povinnosti a zbaviť spoločnosti požiadavky na vydávanie všetkých dokumentov, ktoré sa objavia v súvahách, ale ktoré môžu byť dosť nepodstatné. Som presvedčený, že je potrebné úzko spolupracovať s Komisiou s cieľom zlepšiť oblasť obchodného práva.
Ďalšou vecou, ktorá mi zišla na um pri čítaní dokumentácie Komisie v tejto súvislosti je, že existujú určité zákony, ktoré sme schválili - napríklad smernica o transparentnosti prijatá v rámci zákona Sarbanes-Oxley -, ktorá obsahuje niektoré ustanovenia, ktoré v súčasnosti vyvolávajú otázku, prečo nie sú preskúmané v rámci zjednodušovania. Tiež by som uvítal ďalšie zváženie tejto záležitosti Komisiou, keďže takéto preskúmanie by pravdepodobne pomohlo zlepšiť oblasť obchodného práva.
v mene skupiny PSE. - (ES) Vážený pán predsedajúci, pán Lehne v podstate uviedol stanovisko, ktoré majú členovia Výboru pre právne veci. Urobil tak v mene Skupiny Európskej ľudovej strany a ja tak robím za stranu európskych socialistov.
Ako povedal pán Lehne, aj nás v súčasnosti znepokojuje, že veľmi závisíme od súdneho rozvoja práva, inými slovami od vývoja prostredníctvom judikatúry Súdneho dvora. Judikatúrou Súdneho dvora sa vypĺňajú medzery spôsobené sekundárnym právom Európskej únie, ale my nemáme sekundárne právo. Charakter zmlúv je veľmi všeobecný a poskytuje určitý priestor na vznik rôznorodých interpretácií a v súčasnosti neuľahčuje vznik vnútorného trhu.
Naše návrhy sú dvojsmerné, ako uviedol pán Lehne, v prvom rade preto, lebo podporujú ponuku Komisie predložiť návrh smernice o európskych súkromných spoločnostiach, ktorá by značne pomohla založiť voľný pohyb v rámci Európskej únie, a v druhom rade sa snažia pokračovať v oblasti obchodného práva presadením novej smernice, v poradí štrnástej, ktorá v konečnom dôsledku nahradí tieto ustanovenia.
Zdieľam obavy pána Lehneho, že ak neprijmeme ustanovenia súvisiace so zmenou sídla spoločností, v skutočnosti necháme otvorenú zákonnú priepasť, pretože zlúčenia sú inou záležitosťou a nepatria do tejto kategórie. Dúfame, že Komisia začlení tento druh činnosti do svojho pracovného programu.
V prvom rade dúfam, že v roku 2008, a ak je to možné, najneskôr 30. júna bude predložený návrh smernice, smernice o štatúte európskych súkromných spoločností, a v druhom rade dúfam, že Komisia sa nevzdá myšlienky pokračovať v rozvoji obchodného práva v oblasti slobody založenia a zmeny adresy spoločností.
členka Komisie. - Vážený pán predsedajúci, dovoľte mi zodpovedať obe otázky.
Odpoveď na prvú otázku je, myslím, jasná. V odpovedi na druhú otázku súvisiacu so 14. smernicou o práve obchodných spoločností sme navrhli, aby boli ďalšie spôsoby zvyšovania mobility uvedené v smernici stanovujúcej podmienky na presun sídla v rámci Európskej únie. Výsledky ekonomickej analýzy možnej pridanej hodnoty smernice boli bezvýsledné; spoločnosti už majú právne spôsoby na vykonanie cezhraničného presunu. Niektoré spoločnosti už presunuli svoje sídla využitím možností, ktoré ponúka štatút európskej spoločnosti.
Čoskoro, v decembri, nadobudne účinnosť smernica o cezhraničnom zlučovaní, ktorou sa všetkým spoločnostiam s ručením obmedzeným vrátane malých a stredných podnikov umožní presunúť svoje sídlo. Môžu tak urobiť založením dcérskej spoločnosti v členskom štáte, do ktorého chcú prejsť, a potom zlúčiť existujúcu spoločnosť s dcérskou spoločnosťou.
Z pohľadu Komisie, iba ak tento rámec bude vyžadovať budúce legislatívne kroky v zmysle 14. smernice o práve obchodných spoločností, bude nová smernica považovaná za oprávnenú. Preto sa pán McCreevy nateraz rozhodol nepokračovať so 14. smernicou o práve obchodných spoločností, ale určite ho o týchto vašich obavách budem informovať.
Dostal som návrh uznesenia v súlade s článkom 103 ods. 2 rokovacieho poriadku.
Ďalším bodom je rozprava o šiestich návrhoch uznesenia o Iráne.
autor. - (PL) Vážený pán predsedajúci, znovu hovoríme o Iráne. Som spoluautorom uznesenia, ktoré vypracovala Skupina Únie za Európu národov. Situácia v Iráne je nekonečný príbeh porušovania ľudských práv. Európsky parlament sa pravidelne vracia k tejto otázke a uvádza mená ďalších obetí a stále viac príkladov porušovania ľudských práv. S ľútosťou musím povedať, že niektorí politici v Európskej únii a niektoré vlády uplatňujú dvojaké štandardy v tom, že sa oveľa viac hovorí o ľudských právach v krajinách, s ktorými nemajú obchodné vzťahy, kde sa nedá podnikať. V prípade krajín, s ktorými udržiavajú hospodárske vzťahy, i keď neoficiálne, bez toho, aby čokoľvek povedali, a zarábajú peniaze, sa zdá, že ľudia hovoria o ľudských právach tichšie, šepotom. Je veľmi dobré, že Európsky parlament nešepká, pokiaľ ide o Irán.
V navrhovanom spoločnom uznesení by som rád zdôraznil, bez ohľadu na politické rozdelenie, zoznam nových, konkrétnych a tragických skutočností, ktoré ilustrujú drámu, ktorá sa pred našimi očami odohráva v krajine. Pozornosť svetovej verejnosti sa zameriava na niečo iné, na určité pokusy vytvoriť nukleárnu energiu v krajine alebo na jasné antisemitské vyhlásenia iránskeho prezidenta. Nevšímame si však porušovanie ľudských práv v krajine, preto je dobré, že Európsky parlament sa touto otázkou dnes zaoberá.
autor. - Vážený pán predsedajúci, toto nie je prvýkrát a ja sa obávam, že ani poslednýkrát, čo bol tento Parlament zvolaný, aby sa zaoberal situáciou v Iráne. Táto krajina, ktorá má všetky prírodné zdroje na to, aby dosiahla závideniahodnú životnú úroveň sa, žiaľ, ponára čoraz hlbšie do priepasti temnej doby totalitného režimu, čo má za následok rastúce porušovanie ľudských práv občanov a čoraz väčšiu izoláciu Iránu od ostatného sveta.
Pretrvávajúca prax barbarských zákonov ako smrť občanov ukameňovaním vrátane žien a detí, a neuznávanie práv žien a politických oponentov je stigmou civilizovaného žitia. Každý deň sa k nám dostávajú správy o čoraz väčšom množstve prípadov uväznení, mučenia a zabíjania nevinných civilistov zo strany iránskych orgánov.
Dúfal som, že tak získam viac času, pán predsedajúci. Práve z tohto dôvodu hovorím anglicky - aby mi ľudia rozumeli a nepotrebovali tlmočenie.
Sloboda prejavu a sloboda tlače v tejto krajine v podstate neexistuje, a toto všetko sa deje počas tajných príprav výroby jadrových zbraní, čo je proti zdravému rozumu, a deje sa to napriek medzinárodným protestom.
Iránsky režim, zaslepený krátkozrakým národným a extrémistickým náboženským fanatizmom, nasleduje cestu, ktorá vedie ku konfrontácii a ďalšiemu utrpeniu predovšetkým vlastných ľudí. Dovoľte nám ešte raz, pri príležitosti hlasovania o tomto uznesení, odkázať tým Iračanom, ktorí bojujú za slobodu a demokraciu, že majú našu podporu a dovoľte nám ešte raz povedať extrémistickým vládcom Iránu, že nám dochádza trpezlivosť v súvislosti s ich nerozumným a nebezpečným správaním.
Na záver by som chcel informovať kolegov o dobrých správach, ktoré som práve dostal z USA, a to že administratíva USA sa rozhodla pripísať Revolučné gardy na zoznam teroristov.
autor. - (PT) Vážený pán predsedajúci, pán komisár, dámy a páni, tento týždeň sme sa dozvedeli, že laureátkou Nobelovej ceny za literatúru sa stala Doris Lessingová, ktorá, ako všetci vieme, je iránskeho pôvodu a ktorá povedala: "Nenávidím iránsku vládu. Je to krutá a zlá vláda". Doris Lessingová tiež povedala, že dôvodom, pre ktorý sa nikto neodváži kritizovať iránsku vládu je ropa. Myslím, že sa to už nedalo povedať výstižnejšie a lepšie.
Politika zmierovania je smrteľná, nielen v záujme iránskych ľudí, ale tiež pre každého, kto chce mier. Pokračovanie v takejto politike a posilňovaním rozširovania iránskeho režimu a fanatických inštinktov bude veľkou tragédiou, ktorej budeme čeliť v budúcnosti. Som presvedčený, že si všetci musíme uvedomiť túto skutočnosť a zmeniť túto politiku. Ak tak neurobíme, budúcnosť bude neradostná a rád by som povedal, pán predsedajúci, že tento Parlament by mal špeciálne poďakovať laureátke Nobelovej ceny za jej rozumné slová.
autor. - (NL) Vážený pán predsedajúci, pri hodnotení toho, čo sa v súčasnosti deje v Iráne a okolo Iránu, je potrebné zvážiť štyri otázky. Po prvé, pálčivá situácia súvisiaca s ľudskými právami, ktorá vznikla v dôsledku režimu nezaloženého na základe demokracie a rovnosti ľudí, ale na vlastnej interpretácii vôle Božej, ktorá dáva právo väzniť, mučiť a vraždiť ostatných.
Po druhé, snaha režimu získať masovú podporu, bez ohľadu na svoje postavenie násilnej menšiny. Umelo sa snaží apelovať na národnú hrdosť. Dôvodom hrdosti je vlastníctvo jadrovej energie a možno aj jadrových zbraní ako v prípade Indie, Pakistanu a Izraela, ktoré nepodpísali Zmluvu o nešírení jadrových zbraní.
Po tretie, opozícia režimu. Umiernená opozícia, ktorá chce trochu menej prísny režim, ako to bolo za predchádzajúceho prezidenta, a skutočne demokratická opozícia medzi robotníkmi a študentmi v Iráne, a tiež medzi intelektuálmi, ktorí utiekli do zahraničia.
Po štvrté, Američania hrozia, že použijú ten istý model v Iráne ako v Iraku a Afganistane a krajinu vojensky obsadia alebo minimálne použijú bombový útok. Takýto úrok zahraničnej opozície by bol kontraproduktívny. Posilnil by patriotické cítenie časti Iračanov, ktorí by sa zomkli a začali podporovať nenávidený režim a jadrové zbrane, ak existujú.
Moja skupina nie je za vojenskú inváziu proti režimu, alebo za vytvorenie priateľských vzťahov s týmto režimom z vlastného záujmu. Mali by sme prejaviť solidaritu s obeťami a opozíciou. Režim nesmie mať v žiadnom prípade dojem, že je možné rokovať o obmedzení práv opozície v exile v Európe a nesmie dovoliť rozšírenie propagandy vyhlasovaním, že demokratické krajiny podporujú túto deštruktívnu vládu.
Rozhodnutie Európskeho súdneho dvora vyňať organizáciu Mudžahedínov zo zoznamu teroristických organizácií by sa malo plne dodržiavať, tak aby organizácia a ostatné opozičné skupiny nečelili žiadnym právnym alebo finančným prekážkam.
autor. - (ES) Vážený pán predsedajúci, som presvedčený, že existujú tri prvky, minimálne tri, ktoré oprávňujú túto naliehavú potrebu.
Po prvé, ako už bolo povedané, zhoršujúca sa situácia ľudských práv. Po druhé, rekordné údaje o popravách, nielen pokiaľ ide o množstvo, ale aj brutalitu, ktorou sa uskutočňujú. Dnes máme viac popráv ako celkovo v roku 2007 - 244 a v roku 2006 - 177. Tretím prvkom je prenasledovanie, na ktorú upriamujú pozornosť organizácie aktivistov za ľudské práva, predovšetkým organizácie, ktoré bránia práva žien.
Som presvedčený, že všetko tieto skutočnosti oprávňujú nielen toto uznesenie, ale tiež, ako sa uvádza v uznesení, vyzývajú Valné zhromaždenie OSN, aby otvorene hlasovalo za rezolúciu a bezvýhradne odsúdilo porušovanie základných práv v Iráne. Žiadame o to už dlho. Nerozumiem, prečo sa o tom mlčí, a dúfam, že toto uznesenie prinajmenšom pomôže zmeniť zmýšľanie niektorých ľudí.
autor. - (PL) Vážený pán predsedajúci, Korán, svätá kniha moslimov, považujú niektorý významní odborníci za knihu lásky. Ale čo sa deje v týchto krajinách, ktoré samé seba nazývajú islamskými krajinami? Vládnu im extrémni radikáli. Jediným odkazom, ktorý z týchto krajín dostávame, je nenávisť k okolitému svetu zo strany moslimov a ich spoluobčanov. To, čo sa v súčasnosti deje v Iráne, je absolútne neprípustné. Už sme v na pôde tohto Parlamentu veľakrát hovorili o potrebe prijať radikálne opatrenia s cieľom predchádzať rôznym typom porušovania ľudských práv v Iráne.
Obzvlášť desivý je spôsob vykonávania trestu smrti. Vykonávanie trestu smrti ukameňovaním je necivilizované, nehumánne a absolútne neprípustné v akejkoľvek demokracii. Vykonávanie trestu smrti na maloletých, ktoré je zakázané v celom demokratickom a civilizovanom svete, sa v Iráne naďalej uplatňuje, napriek sľubom iránskej vlády a parlamentu.
Ďalšie nenávistné činy sa uplatňujú voči opozícii - proti veľmi malej vnútornej opozícii jednotlivých občanov, ako aj proti veľkej a organizovanejšej opozícii v rámci krajiny a tiež za jej hranicami. Väznenie novinárov, nedostatok slobody prejavu, zákaz tlače alebo prejavu pod hrozbou uväznenia alebo dokonca smrti - toto je situácia, ktorú v žiadnom prípade nemôžeme akceptovať. V súčasnosti sa zdá, že je neskoro na akékoľvek výzvy. Mali by sme porozmýšľať o konkrétnejších obmedzeniach, ktoré by iránsku vládu presvedčili zmeniť svoje správanie.
členka Komisie. - Vážený pán predsedajúci, v prvom rade, my v Komisii vítame tento nový spoločný návrh uznesenia Európskeho parlamentu.
Môžem povedať, že sme opakovanie vyjadrovali naše veľké znepokojenie v súvislosti so situáciou porušovania ľudských práv v Iráne - ja sama som nedávno silne zdôraznila všetky tieto skutočnosti na Valnom zhromaždení OSN, kde som sa stretla s iránskym ministrom zahraničných vecí.
Musím povedať, že rešpektovanie základných ľudských práv v Iráne sa v posledných rokoch veľmi zhoršilo, a z tohto dôvodu tiež podporíme rezolúciu Valného zhromaždenia OSN o ľudských právach v Iráne, tak ako to robíme každý rok, a Kanada sa pravdepodobne tiež pridá.
autor. - Vážený pán predsedajúci, dovoľte mi začať vyjadrením sústrasti obetiam strašného bombového útoku v Karáči. Myslíme na všetkých ľudí, ktorí boli ovplyvnení touto dramatickou udalosťou.
Pakistan je národom, o ktorý by sme sa my v Európe mali hlboko zaujímať. Je to veľký obchodujúci národ, exportér ľudí, nielen na tento kontinent, a je veľmi dôležitým spojencom v boji proti terorizmu. Preto je veľmi smutné, že vo svojej 60-ročnej histórii Pakistan prepadol a nestala sa z neho skutočne demokratická krajina; ale na druhej strane nás môže povzbudzovať skutočnosť, že sa nestal teokratickou krajinou alebo dokonca krajinou so stálou vojenskou diktatúrou. Pakistan má preto ešte raz otvorené dvere k demokracii.
Očakávame výsledok rozhodnutia súdu o zákonnosti prezidentských volieb. Vyzývame prezidenta Mušarráfa, aby prijal výsledok, ak bude proti nemu, ale tiež vyzývam ľudí v Pakistane a na celom svete, aby akceptovali rozhodnutie súdu, ak rozhodne v prospech prezidenta. Myslím si, že to je jediný základ, na ktorom sa môžeme posunúť ďalej v tejto krajine.
Vo vzťahu k januárovým voľbám dúfam, že vláda vykoná a bude pokračovať v príprave volieb a umožní pani Benazir Bhuttovej, aby bezpečne mohla viesť svoju kampaň. Viem, že týmto prejavom naznačujeme, že za bombardovaním stojí vláda; nie som presvedčený, ale musíme sa ubezpečiť, že je zaručená bezpečnosť všetkých kandidátov a vláda robí všetko preto, aby chránila pani Benazir Bhuttovú. Tiež som presvedčený, že by sa malo povoliť, aby sa pán Sharif mohol vrátiť do krajiny a zúčastniť sa kampane, ak si to želá, a tiež mal zaručenú bezpečnosť.
Armáda by mala stáť bokom počas celého obdobia volebnej kampane a dúfam, že najneskôr v januári - a, samozrejme, pred začatím kampane - prezident sám vyzlečie uniformu a zmení svoju krajinu na skutočne civilizovanú vládu. To je to najlepšie, čo si možno želať pre budúcnosť Pakistanu a je to najlepšia nádej pre vzťahy medzi Európou a Pakistanom: že v januári bude zvolený demokratický parlament a s prezidentom oblečeným nie v uniforme, ale v civile.
autorka. - (SV) Ďakujem, pán predsedajúci. V prvom rade musím s ťažkým srdcom povedať, že každý mesiac musíme tu v Parlamente rozhodovať o rôznych uzneseniach, pretože veľké časti sveta okolo nás nerešpektujú občianske slobody a práva a porušujú základné ľudské práva. Musím to povedať, pretože si myslím, že je hrozné, že to ide stále dokola. Hovoríme o tom tu, v Parlamente, hovoríme o tom v rôznych kontextoch, a stále to pokračuje.
Pokiaľ ide o Pakistan, ktorý je predmetom uznesenia, o ktorom teraz diskutujeme, chcem povedať že skupina GUE/NGL podporuje toto uznesenie v plnom rozsahu. Uznesenie žiada od vlády v Pakistane splnenie veľkého množstva oprávnených požiadaviek. My v okolitom svete nemôžeme mlčať o vplyve a rozhodovacej právomoci, ktorú má vojenský režim vo všetkých oblastiach spoločnosti. Moc musí byť presunutá na civilizovanú demokratickú vládu. Musím podporovať všetky dobrovoľné organizácie, každého, kto presadzuje demokratické slobody a práva. Obzvlášť by som chcela zdôrazniť dôležitosť odseku 16 tohto uznesenia. V tomto bode Parlament vyjadruje veľké znepokojenie v súvislosti so skutočnosťou, že veľká časť pakistanských žien nie je schopná zúčastniť sa na demokratickom procese. Ľudia v Pakistane sú utláčaní vojenským režimom na základe náboženstva, ale nesmieme zabúdať na utláčanie, ktorému je vystavená veľká časť pakistanských žien. Naša skupina si želá výrazne podporiť celé toto uznesenie. Ďakujem.
autor. - (ES) Vážený pán predsedajúci, chcel by som povedať, že napriek tomu, že v skutočnosti majú hlavnú zodpovednosť za vyriešenie situácie samotné úrady v Pakistane, nesmieme zabúdať, že Európska únia, a predovšetkým členské krajiny, my členské štáty, máme obrovskú zodpovednosť aspoň nezhoršiť túto situáciu.
Súvisí to s praxou, ktorá je tiež nezrozumiteľná, pretože existuje nevôľa vyriešiť situáciu s pretrvávajúcim exportom alebo v snahe exportovať zbrane do Pakistanu.
Uvediem tri príklady: v roku 2006 vláda Veľkej Británie schválila vývoz 1 500 pušiek do regiónu vrátane Pakistanu; Francúzsko sa snaží predávať Pakistanu rakety a radary na budovanie vojenských lietadiel, ktoré Pakistan údajne vyvíja v Číne; a Nemecko tiež bolo zodpovedné za vývoz veľkého množstva munície, zbraní a iných typov vojenského vybavenia.
Som presvedčený, že v takomto prípade je želanie vyriešiť situáciu v Pakistane nezlučiteľné s dodávaním zbraní podľa týchto politík. Preto navrhujem a žiadam kolegov, aby podporili pozmeňujúci a doplňujúci návrh, ktorý sa snaží zastaviť všetky typy vývozu zbraní a vojenského vybavenia, až kým nebude zaručené, že sa nebudú porušovať ľudské práva.
autor. - Vážený pán predsedajúci minulotýždňový samovražedný bombový výbuch v Karáči nám pripomenul, ako nebezpečne blízko bol Pakistan k anarchii. Perspektíva, že by sa z Pakistanu stala jadrová veľmoc kontrolovaná islamskými fanatikmi, je, úprimne, dosť hrôzostrašná.
Nie som obzvlášť veľkým fanúšikom Benazir Bhuttovej, ktorej pôsobenie v úrade premiérky bolo poznačené rozsiahlou korupciou, ale nakoniec demokratická a sekulárna občianska vláda sa vždy uprednostňuje pred vojenskou diktatúrou, ktorá je v tomto prípade prepojená s islamskými stranami a afganským Talibanom. Prezident Mušarráf sa zdá byť naším spojencom vo vojne proti terorizmu; niekedy premýšľam, ako veľmi chce vykoreniť terorizmus vo vlastnej krajine.
Dúfam, že návrat pani Bhuttovej do Pakistanu bude stimulom pre ľudské práva. Veľkú obavu vzbudzuje pretrvávajúce utláčanie náboženských menšín vrátane kresťanov, hinduistov a ahmadi-moslimov. Ak chce, aby bola braná vážne ako progresívna vodkyňa modernejšieho Pakistanu, musí zaručiť, že Pakistan bude rešpektovať svoje medzinárodné povinnosti na základe dohovorov o ľudských právach.
Ale napriek tomu, že Pakistan stále čelí mnohým výzvam, musíme uznať pokrok, ktorý urobil v niektorých oblastiach. Hospodárstvo neustále rastie a Pakistan sa podieľa na opatreniach budujúcich dôveru v spore Indiou o teritórium Jammu a Kašmír.
Jednou otázkou, ktorá zostáva úplne nezodpovedaná, je ako mohla pakistanská vláda legálne, napriek rozhodnutiu najvyššieho súdu, ktorým sa umožnilo bývalému premiérovi Nawazovi Sharifovi vrátiť sa z exilu do Pakistanu, okamžite ho deportovať do Saudskej Arábie. Ako môže podľa medzinárodného práva vláda deportovať svojho občana? Nawaz Sharif však môže zohrať rozhodujúcu úlohu pri opätovnom vytvorení viacstranovej občianskej demokratickej politiky v Pakistane.
v mene skupiny PPE-DE - (DE) Vážený pán predsedajúci, vo vzťahu k Pakistanu musíme zaujať veľmi rozumné stanovisko. Je to veľká a dôležitá krajina s problematickou históriou. Pakistanský štát bol umelo vytvorený ako domov pre moslimských obyvateľov Indie, a preto má islamskú identitu, ktorú mu nemôžeme zazlievať. Je to viac menej jeho pôvodný raison d'ętre.
To neznamená, že by sme nemali bojovať proti islamským extrémistom a aj samotný Pakistan vynakladá značné úsilie na tejto boj. Pakistan bol dôležitým spojencom pri sovietskej okupácii Afganistanu, pri rokovaniach s komunistickou Čínou, a v kontexte dlhodobých sovietskych pokusov získať vplyv v Indii. Bol dôležitým strategickým faktorom pre Západ.
Na druhej strane musíme povedať, že Pakistan má medzinárodné ťažkosti, ktoré musíme brať na vedomie: komplexnú a heterogénnu štruktúru obyvateľstva, pokiaľ ide o etniká a náboženstvá, rozsiahlu chudobu a, samozrejme, potrebu posilniť demokraciu a právny poriadok. Musíme krajine požičať veľkú podporu pri zavádzaní slobodných volieb a silnejšej slobodnej súdnej moci a musíme povzbudiť vojenskú vládu, aby postupne odovzdala moc zvoleným politikom. Ako povedal Charles Tannock, predovšetkým musíme povzbudiť Pakistan, aby pokračoval v procese budovania dôvery so susednou Indiou.
V tomto smere existujú znamenia posilnenia a účelom vyváženej politiky viažucej sa k Pakistanu je posilniť tieto znamenia a zároveň vyjadriť potrebnú kritiku.
v mene skupiny ALDE. - Vážený pán predsedajúci, pakistanskí občania si nezaslúžia vojenskú diktatúru, násilie a protiprávnosť. Preto je jedným z kľúčových článkov v tomto uznesení článok, ktorý opätovne potvrdzuje našu solidaritu s pakistanským obyvateľstvom, ktoré zdieľa ciele demokratickej vlády a transparentného zodpovedného vládnutia a ktoré koná s odvahou a určením a čelí teroristickému a kriminálnemu násiliu.
Preto, samozrejme, kladieme dôraz na potrebu návratu k demokracii a občianskej vláde so slobodnými a spravodlivými voľbami v januári, ktoré sú jediným spôsobom ako odpovedať na výzvy pakistanskej spoločnosti.
Zároveň tiež zdôrazňujeme potrebu odstrániť militarizmus z pakistanskej spoločnosti a odsúdiť zlyhanie prezidenta Mušarráfa, ktorý neodstúpil z funkcie hlavy armády ako sľúbil svetu. V Pakistane je právny poriadok mimoriadne nevyvážený. Existuje tu povzbudivý vývoj, ktorý je však sprevádzaný veľmi represívnymi súdmi. Obzvlášť ťažko sú postihované menšiny, náboženské a iné, a tiež ženy. Oprávnene sa dovolávame zlepšenia v tejto oblasti.
Toto, a, samozrejme, odsúdenie minulotýždňového samovražedného bombového útoku, ktorý mal za následok 140 obetí a 500 zranených. Obávam sa, že toto by sa mohlo stať zámienkou na obmedzenie politickej činnosti, pretože vláda už vyhlásila, že politické strany budú môcť organizovať stretnutia iba v dobre zabezpečených parkoch a na verejných miestach a nie organizovať pochody. Je zjavné, ako sa to môže stať zámienkou.
Nakoniec, jedným z osobnejších dôvodov prečo chcem, aby Pakistan bojoval proti extrémizmu aj militarizmu a opätovne zaviedol právny poriadok, je vplyv na britských obyvateľov pakistanského pôvodu, ktorí sú napríklad preverovaní alebo musia spĺňať požiadavky na víza do USA. Odstránilo by to obavy ľudí, ako sú moji voliči, ak má byť Pakistan demokratickou spoločnosťou.
v mene skupiny UEN. - (PL) Vážený pán predsedajúci, dnes bola v televízii ďalšia správa o ďalšom útoku v Pakistane, o osudovosti. Aj toto je nekonečný príbeh. Prečo s tým strácame čas, predovšetkým keď konáme v mene daňovníkov v Európe? Mali by sme si pamätať, že Európska únia posiela Pakistanu značné finančné sumy na zdravotnú starostlivosť, na vykorenenie chudoby a na vzdelanie. Z tohto dôvodu máme právo zaujímať sa, čo sa deje v krajine, ktorá je čiastočne podporovaná z peňazí našich voličov.
Chcel by som upriamiť vašu pozornosť na otázky, ktoré tu neboli prediskutované. Predovšetkým na skutočnosť, že náboženské menšiny v Pakistane sú prenasledované a diskriminované. To sa vzťahuje na kresťanov, ale tiež na hindov, šiitov a budhistov. Myslím si, že by sme sa mali zamerať na túto otázku. Ide o niečo, čo sa stráca vo svetle útokov a tragických úmrtí, ale čo neustále pretrváva.
Rád by som zdôraznil, a táto otázka už bola spomenutá, že tu existuje aj diskriminácia žien. Na tento účel existujú špeciálne vyhlášky hudud. Aj toto by sme mali odsúdiť a som rád, že tak môžeme urobiť celkom nezávisle od nášho politického rozčlenenia.
Ďalším bodom programu je šesť návrhov uznesení o Sudáne, predovšetkým o zabití vojakov mierových síl Africkej únie.
autor. - Vážený pán predsedajúci, tento Parlament sa opakovane zaoberá hroznou situáciou v Dárfúre, posledné uznesenie sme prijali iba v polovici septembra tohto roku. Správy, že na konci septembra sa uskutočnil vražedný útok proti základni Africkej únie v južnom Dárfúre, ktorý mal za následok smrť 10 vojakov mierových síl, vážne zranenie ďalších ôsmich zamestnancov a údajný únos ďalších 40 ľudí, prišiel ako chmúrna pripomienka, že napriek nášmu úsiliu sa musí spraviť ešte veľa na zabezpečenie mieru a stability v tomto smutnom kúte sveta.
Mali by sme, samozrejme, spomenúť, že počas štvorročného konfliktu zahynulo v Dárfúre minimálne 200 000 ľudí a viac ako dva milióny ľudí bolo vyhnaných zo svojich domovov. Septembrový útok na vojakov mierových síl Africkej únie musí prinútiť EÚ a OSN, aby sa ubezpečili, že v Dárfúre je dostatočný počet vyškolených vojakov mierových síl, ktorí sú náležite a plne vyzbrojení a že majú primeranú logistickú a inú podporu s cieľom splniť svoju úlohu bezpečne a efektívne.
Vyslanie nevyškolených a zle vyzbrojených civilistov AÚ do vysokorizikových situácií, ako sa ukázalo v tomto prípade, neposlúžilo účelu inak ako znížením nákladov z finančného hľadiska a zvýšením nákladov z hľadiska ľudských životov. Je naliehavo potrebné, aby medzinárodné spoločenstvo situáciu znovu premyslelo a preplánovalo.
V neposlednom rade nesmieme zabúdať na tých 40 nezvestných ľudí, ktorí sa považujú za unesených. Je potrebné vynaložiť všetko úsilie na zabezpečenie ich osudu a pomôcť im vrátiť sa v bezpečí k ich blízkym.
autor. - (FR) Vážená pani predsedajúca, pán komisár, vážení kolegovia, po strate desiatich mužov pri prepadnutí v Haskanita hlava misie Africkej únie v Dárfúre generál Martin Luther Agwai alarmujúco zatelefonoval a zdôraznil, že jeho vojenské jednotky sú zle vybavené a je ich veľmi málo a že v krátkom čase môžu byť porazení. Zatiaľ sa situácia nijako nezmenila, a je možné zopakovať ďalšie útoky ako ten z 29. septembra. Alarmujúci telefonát generála musí brať medzinárodné spoločenstvo veľmi vážne a predovšetkým Európska únia, ktorá určite môže vydať jasnú výzvu na efektívnu spoločnú akciu všetkých členských štátov zapojených do sľúbenej podpory EÚ.
O dva dni budú prebiehať dôležité rozhovory v Líbyi medzi sudánskou vládou a viacerými rebelskými jednotkami. Stále nie je jasné, či sa Abdel el-Nur - zakladateľ Sudánskej liberálnej armády, v súčasnosti v exile vo Francúzsku - zúčastní na rozhovoroch. Samozrejme, nie je jasné ani to, či sa zúčastnia ďalší predstavitelia rebelských síl, keďže ich počet sa zo dňa na deň mení. Nech už je to akokoľvek, musíme určiť prioritu týchto diskusií, ktoré majú potenciál zastaviť paľbu. Takže ešte raz by sme chceli požiadať orgány Európskej únie, aby svetu čo najviac rozšírili dôležitosť stretnutia a úmysel Európy podporiť pozitívny vývoj, ktorý z toho môže vyplynúť v oblasti vojenskej, ako aj vo vzťahu k zlepšeniu podmienok pracovníkov medzinárodnej pomoci, ktorí pracujú v mimoriadne zložitej situácii.
Tiež by som chcel pripomenúť, že vláda v Chartúme prostredníctvom svojich doterajších aktivít nesie veľkú zodpovednosť za dnešnú tragickú situáciu - a nielen preto, že podporuje milície Janjaweed, ktoré prinášajú smrť a teror čiernym africkým spoločenstvám. Vláda tiež kategoricky celé mesiace odmietala akceptovať prítomnosť západných síl v Sudáne. Vláda takisto znemožnila novinárom a zahraničným pozorovateľom získať prístup do najproblematickejšieho regiónu, aj napriek tomu, že ich práca by bola veľkým prínosom pre pokračujúcu mobilizáciu medzinárodnej verejnej mienky. Mobilizácia je zreteľne potrebná, ak máme zaručiť, že všetci v Európe vezmeme na plecia svoju zodpovednosť v boji proti tomu, čo je takmer genocídou.
Ďalším dôležitým bodom je, že nové európske sily, z dôvodu rozmiestnenia vo východnom Čade a v severnej Stredoafrickej republike, znemožnia rebelom voľne sa pohybovať cez hranice s týmito krajinami a vykonávať nábor vojakov, dobrovoľne alebo nedobrovoľne, z utečencov a z táborov pre vysťahovalcov. Očakávajúc túto prekážku v aktivitách, niektoré ozbrojené skupiny už obracajú svoju pozornosť na druhú stranu Dárfúru, k susednému regiónu Kordofan, ku ktorému je vstupnou bránou Haskanita. Podpora, ktorú sa Európska únia zaviazala poskytnúť, tu tiež môže byť nápomocná, i keď v krátkom čase sa môže ukázať ako dosť neprimeraná.
Preto je súčasťou našej úlohy pokračovať tvrdošijne v tom, aby sme zabezpečili politické podmienky, v ktorých bude európska intervencia efektívna. Už sme videli dosť násilia a hlbokého žiaľu v tomto regióne sveta. Nielenže prišli o život státisíce ľudí, ale sociálna štruktúra v Dárfúre je úplne zničená, takže úloha rekonštrukcie sa zo dňa na deň stáva problematickejšou.
Uvedomujem si, že dnes dopoludnia máme trochu viac času, ale nenechajme sa úplne uniesť, prosím!
autor. - (DE) Vážená pani predsedajúca, útok, s ktorým súvisí toto uznesenie bol namierený proti diplomatickému riešeniu situácie v Sudáne. Kontext je dosť dôležitý, pretože útok sa stal krátko predtým, ako mal Desmond Tutu vykonať zmysluplné rozhovory v Dárfúre. Zdá sa byť jasné, že úrok bol úmyselne naplánovaný, aby prekazil hľadanie diplomatického riešenia, ktoré je tak strašne potrebné v tomto regióne. Nasledovali zdĺhavé špekulácie, samozrejme, pokiaľ ide o identitu rebelskej skupiny, ktorá útok vykonala a ktorý si vyžiadal životy desiatich vojakov mierových síl AÚ. Náznaky ukazujú, že najpravdepodobnejšími páchateľmi je skupina prozápadných rebelov.
Pri riešení otázky Dárfúru je dôležité nebyť príliš obmedzeným, ale mať na pamäti, že tu operujú najrozmanitejšie skupiny zo Sudánu, Čadu a Stredoafrickej republiky, okrem miestnych ozbrojených síl na oboch stranách.
Zdá sa mi, že pokus Európskej únie konať v dárfúrskom konflikte prostredníctvom misie v Čade je v súčasnosti vo veľmi žalostnom stave. Na začiatku bolo v rozhovore povedané, že sem pošleme vojenské jednotky EÚ. V skutočnosti sem bolo poslaných niekoľko ďalších francúzskych síl pod zástavou EÚ. Nepodarilo sa mi získať príslušné informácie o súčasnom stave vojenských jednotiek v oblasti operácie. Aj keď stále dostávame odpoveď, že jednotky sú tu predovšetkým na ochranu utečencov, väčšina utečencov sa nachádza v pohraničnej oblasti, to je presne tam, kde vláda v Čade nechce, aby sa rozmiestnili jednotky EÚ. Možno by pani komisárka vedela v tejto súvislosti poskytnúť nejaké informácie.
To, čo EÚ v súčasnosti robí určite nie je to, čo je potrebné na zmiernenie súčasnej situácie. Musíme veľmi jasne povedať, že to, čo Desmond Tutu chcel, konkrétne diplomatické riešenie, je to, čo by sme tu mali podporovať.
autor. - (PL) Vážená pani predsedajúca, pán komisár, po získaní nezávislosti v roku 1956 bol Sudán, rozlohou najväčšia africká krajina, považovaný za domov pre každého, pre arabský sever a černošský juh, pre moslimov, kresťanov a animistov.
Občianska vojna však pokračovala takmer 50 rokov a mala za následok takmer dva milióny obetí v krajine. Viac ako 4,5 mil. ľudí bolo prinútených opustiť svoje domovy. V Dárfúre, kde konflikt vypukol začiatkom roku 2003, zomrelo približne 200 000 ľudí a takmer dva milióny ľudí bolo vyhnaných zo svojich domovov. Toto je výsledok strašných bojov, čistiek a teroru. V súčasnosti je to najtragickejšia humanitárna kríza na svete a ešte ju zhoršuje hlad a nedostatok vody.
Mali by sme byť preto vďační všetkým, ktorí sa podujali na mierové iniciatívy v tejto utrápenej krajine. Mali by sme poďakovať Africkej únii, ktorá sem poslala 7 000 silných mierových misií. Posledný útok na misiu, ktorý sa konal v Haskanite, vyvolal silné protesty. Minimálne desať mŕtvych a 50 nezvestných alebo unesených. Ide o jasné porušenie existujúcich zmlúv a tiež rezolúcií OSN. Rád by som vyjadril sústrasť rodinám týchto osôb.
Mali by sme konať ako Európska únia a žiadať, aby boli zodpovední potrestaní a aby sa mierový proces obnovil. Plánované sily misie OSN spolu s Africkou úniou predstavujú spolu zhruba o dvadsaťtisíc vojakov viac. Musia však mať možnosť zneutralizovať ozbrojený konflikt a pomôcť zaviesť stabilitu v tomto napätom kúte Afriky. Dúfam, že rozhodnutie Európskeho parlamentu udeliť Sacharovovu cenu sudánskemu právnikovi Sálíhovi Mahmúdovi Usmánovi bude nápomocné pri zvrátení sudánskej drámy.
autor. - (ES) Vážená pani predsedajúca, prirodzene si želám pridať svoj hlas k ráznemu odsúdeniu zabíjania príslušníkov mierových síl.
Zároveň si však želám pripomenúť si všetkých civilistov, ktorí sa stali obeťami a ktorí sú obeťami situácie v Dárfúre, s odkazom na brutalitu niektorých útokov s jasným sexuálnym podtónom a vážne násilie, ktoré sa vykonáva na ženách na viacerých frontoch vrátane sexuálneho násilia.
Som presvedčený, že všetko toto vyžaduje nielen opatrenia a vyhlásenia, ale tiež tvrdé preskúmanie, ktoré by mali vykonať nielen ľudia na mieste, ale aj Medzinárodný trestný súd. Pre mňa je to jeden zo základných aspektov tejto rozpravy.
V druhom rade by som rád privítal skutočnosť, že v súčasnosti existuje povolenie - aby sme to nejako pomenovali - sudánskej vlády akceptovať sily UNAMID, ale zároveň je tiež potrebné povedať, že pri iných príležitostiach bol tento záväzok porušený, sľub bol porušený, a preto by sme mali zachovať určitý stupeň opatrnosti.
Prirodzene som presvedčený, že je potrebné trvať na tom, a zároveň, ako povedal pán Pfluger zaručovať, aby vyslané jednotky boli pod mandátom Organizácie Spojených národov a nielen aby chránili záujmy jednej konkrétnej krajiny.
V treťom rade som presvedčený, že je tiež nevyhnutné a potrebné opätovne vyzvať, aby bola k dispozícii všetka pomoc, či už politická, finančná alebo technická, ktorú možno vyžadovať pri plnení služieb, ktorým bude misia čeliť na mieste. Nie je možné vyslať misiu bez toho, aby mala záruky, že bude schopná splniť príkaz.
Nakoniec, a tiež veľmi významne, by som chcel upozorniť, a tu sa už idem nad rámec uznesenia, ktoré nalieha na sudánsku vládu, aby nasledovala požiadavky hlavného žalobcu Medzinárodného trestného súdu Luisa Moreno-Ocampoa a zajala Ahmeda Harouna, sudánskeho ministra pre humanitárne záležitosti, aby mohol byť postavený pred súd za vyhnanie dvoch miliónov ľudí z Dárfúru, a tým podnietila medzinárodný súd, ktorý sa mal začať pred nedávnom.
autor. - (DE) Vážená pani predsedajúca, pán komisár, vážené dámy a páni, fakty poznáme: 30. septembra bol uskutočnený útok na mierové sily AÚ; desať vojakov prišlo o život, osem bolo vážne zranených a štyridsať stále chýba.
V júli som bol v Dárfúre spolu s delegáciou nášho Parlamentu. Počas našej návštevy sme sa stretli so zástupcami AMIS, misie Africkej únie v Sudáne. Bola to, a stále je, neuveriteľne náročná misia, ako sme počuli od zástupcov misie AMIS. Jeden z veliteľov, nigerský generál, nám napríklad povedal, že sa cítil viac ako kňaz a nie ako vojak. Jediné čo mohol robiť, povedal, bolo žiadať ľudí, aby nerobili zlé skutky; nemal žiadne poverenie konať, a preto nie je veľmi prekvapujúce, že rebelské frakcie túto slabosť odhalili.
Západ sa dosť presne nezameriava na Afriku. Existuje nerovnováha medzi rozsahom tragédie v Dárfúre a úrovňou pozornosti, ktorú konfliktu venujeme. Vojenské operácie v Afrike sú veľmi dobré, ale existuje nebezpečenstvo, že sa Afrika stane testovacím miestom pre tento typ misií. Keď tu EÚ vykonáva operácie, musia byť jej jednotky vyzbrojené mandátom, primeraným vybavením a dostatočným počtom mužov. Dĺžka trvania misie tiež závisí od jej cieľov.
Vážená pani predsedajúca, žiadam vás a svojich kolegov o zhovievavosť pri predložení ústneho pozmeňujúceho a doplňujúceho návrhu na poslednú chvíľu, v súvislosti s tým, že sme boli práve informovaní o zadržaní prominentného obhajcu ľudských práv v Iráne. Tento pozmeňujúci a doplňujúci návrh pridáva k odseku 15 túto vetu: "odsudzuje zadržanie a uväznenie obhajcu ľudských práv Dr. Sohraba Razzaghiho dňa 24. októbra 2007 a vyzýva na jeho okamžité a bezpodmienečné prepustenie;"
Už som hovoril s väčšinou politických skupín, a všetky súhlasia.
Vážené dámy, vážení páni, veľmi nás zarmútila informácia o tragických udalostiach, ktoré sa odohrali vo Fínsku, a pri ktorých boli zabití ôsmi ľudia - žiaci a učitelia. V mene tohto Parlamentu mi dovoľte vyjadriť ich rodinám i celému fínskemu ľudu našu hlbokú sústrasť.
Politické skupiny ma požiadali, aby som sa vyjadril o Dohovore o zákaze použitia, skladovania, výroby a transferu protipechotných mín a o ich zničení (Ottawský dohovor). Už o niekoľko týždňov oslávime desiate výročie podpísania Dohovoru o zákaze použitia, skladovania, výroby a transferu protipechotných mín a o ich zničení. 122 štátov podpísalo v Ottawe túto historickú zmluvu v dňoch 3. a 4. decembra 1997. Protipechodné míny nerozlišujú medzi civilnými a vojenskými obeťami. Sú nasmerované proti ľuďom, ich cieľom je ľudí buď zabiť alebo zmrzačiť. Skutočnosť, že sa ich podarilo zakázať, predstavuje víťazstvo ľudskosti.
Spomínaný dohovor je tiež úspechom medzinárodne prepojenej občianskej spoločnosti. V procese, ktorý nemá v dejinách obdobu, sa koalícii mimovládnych organizácií spolu so zaangažovanými vládami a parlamentmi mimo zvyčajných diplomatických fór podarilo dosiahnuť podpísanie medzinárodnej zmluvy. S cieľom oceniť tento úspech bola v roku 1997 Medzinárodnej kampani na dosiahnutie zákazu pozemných mín udelená Nobelova cena za mier.
Európsky parlament podporoval kampaň za zákaz pozemných mín od úplného začiatku. Po podpise dohovoru v Ottawe Parlament presadzoval túto myšlienku a prostredníctvom uznesení, vypočutí a stanovísk sa usiloval zabezpečiť, aby bol dohovor účinne uplatňovaný. Dnes je jasné, že medzinárodná kampaň bola mimoriadne úspešná. Viac ako tri štvrtiny zo všetkých štátov ratifikovali Ottawský dohovor. Používanie protipechotných mín sa významne znížilo a významný pokles nastal aj v počte krajín vyrábajúcich pozemné míny. Napriek týmto úspechom viac ako 69 krajín zatiaľ s používaním pozemných mín neskoncovalo. Zdá sa byť zrejmé, že tento cieľ sa nedá dosiahnuť vo všetkých oblastiach bez toho, aby bola k dispozícii ďalšia finančná pomoc.
Európa v posledných rokoch významnou mierou prispela k uplatňovaniu Ottawského dohovoru. V rokoch 1997 až 2004 Európska únia investovala viac ako miliardu eur do boja proti pozemným mínam. Stratégia Európskej komisie zameraná na boj proti pozemným mínam sa radí medzi najväčšie úspechy vo vývoji európskych vonkajších vzťahov. Nejde len o vyjadrenie našich humanitárnych záväzkov, ale aj o hodnotnú investíciu do trvalo udržateľného rozvoja a do ľudskej bezpečnosti.
Rada Európskej únie sa chystá prijať novú jednotnú akciu o pozemných mínach v rámci spoločnej zahraničnej a bezpečnostnej politiky. Vítame zámer pracovať na dosiahnutí všeobecnej ratifikácie Ottawského dohovoru a na usporiadaní účinnej konferencie o preskúmaní v roku 2009.
Tešíme sa na úzku spoluprácu s Radou a Komisiou pri vykonávaní tejto jednotnej akcie. Dúfam, že čoskoro budeme mať príležitosť prediskutovať s Radou a Komisiou ich iniciatívy v oblasti pozemných mín, a že budeme môcť diskutovať aj o ich vzájomnej koordinácii. Konečný cieľ, ktorý chceme všetci dosiahnuť, je svet bez pozemných mín. Aby sme to mohli dosiahnuť, je potrebné vypracovať a realizovať súdržnú spoločnú politiku.
Dostali ste konečnú verziu návrhu programu tejto parlamentnej schôdze, ktorý vznikol v súlade s článkami 130 a 131 rokovacieho poriadku na zasadnutí konferencie predsedov vo štvrtok, 8. novembra. K tomuto návrhu programu boli podané nasledujúce pozmeňujúce a doplňujúce návrhy:
Skupina Aliancie liberálov a demokratov za Európu žiada, aby sme do programu zaradili vyhlásenie Rady a Komisie o námorných nehodách v Čiernom mori. Tento bod by mal byť zaradený do programu v utorok popoludní, po správe pána Leinena, pričom by sa poobedňajšie rokovanie zodpovedajúco predĺžilo do 18.30 hod. Znamenalo by to, že bod "otázky pre Komisiu" by sa nezačal skôr ako o 18.30 hod. a trval by teda o polhodinu kratšie.
Ak sa nikto nechce vyjadriť za ani proti tomuto návrhu, môžeme túto záležitosť považovať za uzavretú.
Skupina zelených/Európska slobodná aliancia žiada, aby sme do programu zaradili a prerokovali vyhlásenie Rady a Komisie o situácii v Gruzínsku. Tento bod by mal byť zaradený do programu v rámci spoločnej rozpravy so správou, ktorú predkladajú páni Obiols i Germŕ a Tannock. Poobedňajšie rokovanie by sa preto zodpovedajúco predĺžilo do 18.30 hod. a otázky pre Komisiu by sa o polhodinu skrátili. Skupina zelených/Európska slobodná aliancia tiež žiada, aby sme uzavreli rozpravu o situácii v Gruzínsku predložením návrhov uznesení, pričom hlasovanie o tejto otázke by prebehlo počas novembrovej parlamentnej schôdze v Bruseli.
(DE) Vážený pán predseda, nie je potrebné veľa zdôvodňovať. Všetkým nám je jasné, čo sa deje v Gruzínsku. Je zrejmé, že keď budeme diskutovať o susedskej politike, mali by sme do tejto diskusie zaradiť aj Gruzínsko. Mali by sme to ustanoviť, aby Rada vedela, o čo ide. Potom by sme mali pokojne pokračovať v príprave uznesenia, pretože som presvedčený o tom, že je dôležité, aby Európsky parlament naformuloval jasné uznesenie o udalostiach v Gruzínsku. Toto uznesenie by sa potom malo prijať v Bruseli. Takýto je správny formálny postup. Dúfam, že všetci poslanci ho odsúhlasia, aby sme mohli takýmto spôsobom postupovať.
(DE) Vážený pán predseda, chceme tento návrh podporiť z veľmi dôležitého dôvodu. Ružová revolúcia priniesla v Gruzínsku mnoho pozitívnych prvkov, najmä po režime prezidenta Ševardnadzeho. Teraz existuje veľké nebezpečenstvo, že ak sa kompetentní nebudú zaoberať kritikou opozície, tieto nepochybné úspechy budú zničené.
Iniciatíva Európskeho parlamentu by mohla prezidentovi Saakašvilimu pomôcť, aby sa dostal späť na správnu koľaj, t.j. aby začal viesť dialóg s opozíciou.
Chcel by som vás, vážený pán predseda, požiadať, aby ste komunikovali s pani predsedníčkou gruzínskeho parlamentu, ktorá je tiež veľmi aktívna, a aby ste sa usilovali presvedčiť ju, aby si aj ona zvolila cestu dialógu. O to v tejto rozprave i v tomto uznesení ide, a preto má moju plnú podporu.
(IT) Vážený pán predseda, dámy a páni, musím sa ospravedlniť. Už skôr som žiadal o slovo a napriek tomu, že som sa postavil a dával to jasne najavo, nedostal som možnosť prehovoriť. Rád by som pochopil jedno. V mene skupiny Aliancie liberálov a demokratov za Európu som chcel požiadať Radu a Komisiu o vyhlásenie o tragédii v Čiernom mori. Keďže sme si nevypočuli, kto bol za a kto bol proti, nie som si istý, aké rozhodnutie bolo prijaté. Ako som už povedal, chcel som sa o tom vyjadriť a dával som to najavo. Mal som v úmysle požiadať pána predsedu, aby Rada a Komisia predstavila svoje vyhlásenie o tragédii v Čiernom mori. Pre objasnenie sa jednoducho pýtam, ako Parlament rozhodol v tejto otázke.
Vážený pán Andria, prosím, buďte trpezlivý. Jasne som sa poslancov opýtal, kto prednesie odôvodnenie tohto návrhu. Nepostrehol som žiadnu reakciu. Ani ľudia zodpovední za riadenie postupu v tom čase ešte neboli v miestnosti. Veľmi pozorne som sa poobzeral po rokovacej miestnosti a nikto sa nehlásil, ani aby predniesol odôvodnenie tohto návrhu, ani aby ho podporil. Preto sa Parlament dohodol na tom, že nie je potrebné, aby sa niekto vyslovil proti tomuto návrhu, keďže k nemu nebolo prednesené odôvodnenie. Na tom sme sa my tu hore spoločne s plénom zhodli, že tento návrh teda prepadá, a už nie je súčasťou programu. Preto žiadam, aby sme pokračovali v súlade s rozhodnutím, ktoré bolo práve prijaté.
(IT) Vážený pán predseda, dámy a páni, dovoľte, aby som vám to vysvetlil. Postavil som sa a hlásil sa o slovo, dokonca aj slovne, ale pán predseda mi naznačil, že mám prestať. Postavil som sa niekoľkokrát. Chcem vás požiadať, aby ste zaradili túto iniciatívu do programu, a aby ste zabezpečili, že Rada a Komisia vydajú vyhlásenie. V každom prípade, na začiatku zasadnutia pán predseda povedal, že skupina Aliancie liberálov a demokratov za Európu podala pozmeňujúci a doplňujúci návrh k návrhu programu.
Nerozumiem, prečo by sa nemohla konať rozprava len preto, že neúmyselne došlo k nedorozumeniu. Žiadal som o slovo, no nikto to nepostrehol, dokonca som sa aj postavil.
Nikto na tomto plenárnom zasadnutí si to nevšimol, a preto som vám to povedal. Ak si však myslíte, že je to potrebné, rád dám o tejto otázke hlasovať.
Predseda skupiny Aliancie liberálov a demokratov za Európu sa hlási o slovo.
Vážený pán predseda, viem, že keď ste nastolili túto otázku, môj kolega sa snažil vstúpiť do diskusie, no myslím si, že bude dobré, keď všetkým poslancom objasním, že sa nesnažíme dosiahnuť, aby sme o tejto téme diskutovali s Komisiou a Radou, vieme, ako málo času máme tento týždeň s Radou. Ak by však Komisia mohla vydať vyhlásenie, a ak by sa na základe toho potom mohla konať rozprava, bolo by to postačujúce.
(HU) Minulý týždeň Maďarská akadémia vied už po tretíkrát zorganizovala Svetové vedecké fórum v spolupráci s Európskou úniou, organizáciou UNESCO a Medzinárodnou radou pre vedu. Na Svetovom vedeckom fóre sa zúčastnili vedci a osoby s rozhodovacími právomocami z viac ako šesťdesiatich krajín, vrátane hláv štátov, generálneho riaditeľa organizácie UNESCO a GR Komisie pre životné prostredie... (prerušenie: Ľutujem pán predseda, ale takto nemôžem pokračovať!).
Keďže prezident Maďarskej republiky, pán László Sólyom, vo svojom príhovore odporučil, aby sa vytvorila celosvetová organizácia pre životné prostredie, vedúci predstavitelia Programu OSN pre životné prostredie oznámili založenie novej medzinárodnej organizácie. Výsledkom svetového fóra je odporúčanie, aby parlamenty v čo najväčšom počte krajín zriadili inštitút komisára zodpovedného za budúce generácie.
Hlavným odkazom svetového fóra je myšlienka, že veda a politika musia konať spoločne, aby zabránili klimatickým zmenám a pustošeniu životného prostredia. Podľa účastníkov tohto fóra sa v Budapešti vytvoril "vedecký Davos", inak povedané, Budapešť je pre vedu to, čo je Davos pre hospodárske záležitosti.
Ďalšou udalosťou v rade bude stretnutie ministrov pre vedu, ministrov školstva a ministrov financií, ktorí sa majú v Budapešti stretnúť v roku 2009. Toto stretnutie bude zároveň hlavným podujatím v rámci Roka tvorivosti. Chcem požiadať vás i Komisiu, aby ste podporili toto podujatie a tiež myšlienku, ktorá stojí v jeho pozadí, t.j. že musíme chrániť seba, ďalšie generácie i životné prostredie a trvalú udržateľnosť. Ďakujem vám za priestor, pán predsedajúci.
Vážený pán predseda, čo sa týka politiky EÚ, jeden z najväčších problémov je jej uplatňovanie. Obzvlášť to platí pre smernice týkajúce sa Lisabonu a klimatických zmien.
Dňa 4. januára 2006 mala byť vo všetkých členských štátoch uplatnená smernica o energetickej hospodárnosti budov. Viedlo by to k obrovským úsporám energie. Problém je v tom, že načas dokázalo transponovať túto smernicu v plnej miere len osem krajín. To znamená, že všetkým ostatným krajinám sa nepodarilo uplatniť zákony, ku ktorým sa samy prihlásili. Ide o tieto krajiny: Francúzsko, Taliansko, Belgicko, Luxembursko, Spojené kráľovstvo, Španielsko, Rakúsko, Fínsko, Švédsko, Estónsko, Lotyšsko, Poľsko, Česká republika, Slovinsko, Maďarsko, Rumunsko, Grécko, Cyprus a Malta.
Pokiaľ sa zákony nebudú dodržiavať načas, Európska únia stratí dôveryhodnosť a jej úsilie o zníženie emisií kysličníka uhličitého nebude brať nikto vážne. Naliehavo vás žiadam, aby ste členské štáty, ktoré som práve spomenula, vyzvali, aby urýchlili uplatňovanie tejto dôležitej smernice.
(RO) Bezpečnosť talianskych občanov na území Talianska spadá do výhradnej právomoci talianskej vlády. Rumunská vláda nemôže v tomto smere nijakým spôsobom zasahovať. Rumunská vláda môže urobiť len jedno, a to aj urobila, a síce spolupracovať a poskytnúť všetky potrebné informácie s cieľom zabrániť možným zločinom spáchaným rumunskými občanmi.
Talianska vláda až doteraz nemala nijakú stratégiu, ako zlepšiť situáciu Rómov na svojom území. Najlepším dôkazom toho je skutočnosť, že talianska vláda zatiaľ nežiadala o finančné prostriedky z európskych fondov na integráciu Rómov, hoci je jasné, že Rómovia začali predstavovať problém, ktorý si vyžaduje niekoľkoročný koncepčný prístup.
Členské štáty Európskej únie majú právo vypovedať občanov, ktorí spáchali trestný čin, no žiadny členský štát Európskej únie nesmie mať právo vypovedať európskych občanov, ktorí by mohli byť zločincami, bez toho, aby nejaký hanebný čin spáchali.
Smernica 38 z roku 2004 tieto situácie jasne vysvetľuje. Nariadenie talianskej vlády prekračuje ducha tejto európskej smernice.
Európsky parlament a európski úradníci by mali zaujať stanovisko k nariadeniu č. 181 z 1. novembra 2007 a mali by vyzvať taliansky parlament, aby bola konečná podoba zákona v súlade s literou a duchom spomínanej európskej smernice.
(PL) Vážený pán predseda, pán Valéry Giscard d'Estaing, bývalý francúzsky prezident a hlavný architekt Ústavnej zmluvy, ktorá bola odmietnutá v referendách vo Francúzsku a Holandsku, nedávno vyhlásil, že reformná zmluva Európskej únie, ktorá bola prijatá v Lisabone, nie je ničím iným, len revidovanou verziou Ústavnej zmluvy, z ktorej boli zámerne odstránené zmienky o ústave.
Dovoľte mi, aby som ho citoval: "predovšetkým aby bolo možné v plnej miere predísť hrozbe, že sa o tejto otázke budú konať referendá, v texte sa nepoužili žiadne slová vzťahujúce sa na ústavu" - koniec citátu.
Občania Európskej únie sa teda dozvedeli, že referendum o reformnej zmluve je pre Európu hrozbou, a autori tejto zmluvy priznávajú, že sa zámerne využíva manipulácia s cieľom podviesť ľudí žijúcich v Európe.
Táto hanebná výpoveď je dôkazom toho, že referendá o zmluve sú potrebné, no pred ich konaním je nutné, aby prebehla úprimná diskusia, najmä v rámci fóra Európskeho parlamentu. Naši voliči musia vedieť, o čo v tomto dokumente naozaj ide.
(CS) Vážené dámy, vážení páni, na nedávnom stretnutí s občanmi Českej republiky ma upozornili na to, že existujú ľudia, ktorí majú ešte stále problémy s nedoriešenými jednotnými právnymi predpismi v rámci členských štátov Európskej únie. Ide o posudzovanie úľav pre občanov so zdravotným postihnutím pri ich cestách za hranice vlastného štátu. Tohto roku som už na pôde Parlamentu hovorila o tom, že zjednotenie právnych predpisov, ktoré by umožnilo ľuďom s rôznym stupňom telesného a mentálneho postihnutia získať jednotný dokument oprávňujúci k úľavám v celej Únii, by prispelo k ich jednoduchšiemu uplatneniu práva na voľný pohyb osôb, a tým aj k ich širšiemu zapojeniu do našej spoločnosti.
Ďalším problémom, ktorý zaznel z úst občanov a zaslúži si pozornosť, je problematika časovej dĺžky výziev na predkladanie projektov na čerpanie finančných prostriedkov z Európskeho sociálneho fondu. Oceňujem, že peniaze z fondu sú určené pre týchto ľudí, ktorí to skutočne potrebujú, no stihnúť spracovať a predložiť projekt od začiatku výzvy do jej uzávierky v termíne je podľa názoru organizácií zastupujúcich občanov so zdravotným postihnutím aj pre zdravého človeka niekedy až nadľudský výkon, o občanoch so zdravotným postihnutím ani nehovoriac. Viem, že navrhovaná reformná zmluva Európskej únie lepšie zohľadňuje postavenie osôb so zdravotným postihnutím, no nerieši všetky problémy. Je teda nutné zamyslieť sa nad tým, či si títo ľudia nezaslúžia našu väčšiu pozornosť. Kde je hranica medzi zdravým a chorým? Kto pomoc prijíma a kto ju poskytuje? Aj my môžeme byť raz na druhej strane.
(PL) Vážený pán predseda, poľská tlač priniesla informáciu, že z pamätníka v Madride, ktorý pripomína obete teroristického útoku z 11. marca 2004, boli vynechané mená dvoch poľských žien. Konkrétne ide o Danutu Teresu Szpilovú a Alinu Mariu Brykovú. Ich rodiny to pohoršilo. Pamätník bol odhalený pred ôsmimi rokmi.
Vynechané boli aj mená prisťahovalcov z Maroka a Rumunska. Preto sa kolegov zo Španielska pýtam, či už bol tento omyl napravený. Prečo sa tieto mená na pamätníku nenachádzajú? Vážený pán predseda, žiadam vás, aby ste sa o túto problematiku zaujímali, a aby ste zasiahli.
(BG) Vážený pán predseda, vážení kolegovia, Ahmed Dogan, predseda protiústavnej strany tureckej menšiny Hnutie za práva a slobody, ktorá je súčasťou bulharskej vládnej koalície, vyhlásil v deň konania druhého kola miestnych volieb, že kupovanie volebných hlasov je v Európe bežné. Tento hanebný výrok právom vyvolal hnev bavorského ministra pre európske záležitosti, pána Markusa Södera. V rozhovore, ktorý pán Söder poskytol pre Die Welt, žiada o prešetrenie tejto záležitosti. Žiada tiež, aby bol zastavený prísun finančných prostriedkov z fondov EÚ do Bulharska.
Hnutie za práva a slobody je politickým dedičom tureckej teroristickej organizácie. Ahmed Dogan založil túto organizáciu, za čo bol odsúdený a uväznený ako terorista. Už od úplného začiatku strana Ataka bola proti existencii tejto mafiánskej organizácie, ktorej finančné prostriedky sa využívajú na kupovanie volebných hlasov, na hospodárske vydieranie a na strašnú diskrimináciu Bulharov v ich vlastnej krajine.
Zastavenie prísunu finančných prostriedkov z fondov Európskej únie by znamenalo potrestať bulharský národ kvôli politickému mafiánovi. Preto lepším riešením je zastaviť Dogana! Ak zistil, že kupovanie hlasov je v Európe bežné, môžete si domyslieť, ako sa štyria zástupcovia Hnutia za práva a slobody dostali do skupiny liberálov tu v Európskom parlamente!
Tento Parlament by mal odsúdiť protidemokratické vyhlásenia Ahmeda Dogana a mal by vytvoriť vyšetrovací výbor na preskúmanie nedávnych miestnych volieb a volieb do Európskeho parlamentu, ktoré sa konali v máji tohto roku. Ďakujem vám!
(CS) Vážené dámy, vážení páni, definitívne rozhodnutie o vstupe deviatich členských štátov Európskej únie do Schengenu prijali s radosťou aj občania Českej republiky. Okrem oficiálnych zmien v bezpečnostnom systéme a v ochrane hraníc prinesie voľný pohyb tovarov a osôb aj niektoré prekvapivé komplikácie. Na nedávnom stretnutí regionálnych orgánov južných Čiech, Bavorska a Horného Rakúska sa niektorí odborníci zmienili, že novou prekážkou na bývalých hraniciach by sa mohla stať tzv. bezzásahová zóna Šumavského národného parku. Niektoré turistické cesty z Bavorska totiž končia na hraniciach spomínanej bezzásahovej zóny a prísne ekologické zákony nedovoľujú, aby na českom území pokračovali ďalej. Nie je to až tak dávno, keď naše hranice so Spolkovou republikou Nemecko a s Rakúskom boli súčasťou železnej opony, ktorá od seba oddeľovala komunistické totalitné režimy a demokratický svet. Teraz sa môže stať, že namiesto železnej opony bude ľudí v našom regióne od seba oddeľovať zelená opona.
(DE) Vážený pán predseda, ospravedlňujem sa, ale počas predposledného vystúpenia náš inak mimoriadne schopný prekladateľ do nemčiny uviedol, že pán Söder je bulharským ministrom pre európske záležitosti. Myslím si však, že je dôležité zdôrazniť, že v skutočnosti je pán Söder bavorským ministrom pre európske záležitosti. Tento omyl je dôkazom toho, že je veľmi dôležité, aby sme opäť mali k dispozícii písomnú zápisnicu, nielen audiovizuálne nahrávky.
Ďalším bodom programu je správa pána Pála Schmitta v mene Výboru pre kultúru a vzdelávanie o úlohe športu vo vzdelávaní.
spravodajca. - (HU) Vážená pani predsedajúca, vážený pán komisár, dámy a páni, v prvom rade mi dovoľte poďakovať sa za veľké množstvo poznámok a odporúčaní určených pre moju správu. Mojim zámerom bolo hovoriť o posilňovaní úlohy telesnej výchovy na školách a športu vo vzdelávaní.
Takmer polovica detí žijúcich v Európskej únii má nadváhu a len 50 % z nich sa zúčastňuje na športovej činnosti počas hodín telesnej výchovy, pričom počet hodín telesnej výchovy na školách neustále klesá. V dôsledku tohto nebezpečného procesu sa v celej Európe šíri cukrovka, vysoký krvný tlak, choroby srdca a nervového systému, cievne ťažkosti a problémy s chrbticou. V budúcnosti sa tak v jednotlivých členských štátoch výrazne zvýšia výdavky na zdravotnú starostlivosť.
Nemôžeme si dovoliť kompenzovať neaktívny životný štýl a sedavý každodenný život, ktorý je typický pre európsku dospievajúcu mládež, tým, že zanedbáme taký jednoduchý, no účinný nástroj, akým je vyučovacia hodina telesnej výchovy. Ako bývalý olympionik, aktívny športový riaditeľ a samozrejme aj ako poslanec Európskeho parlamentu chcem vyhlásiť, že je mojou povinnosťou a zodpovednosťou nájsť spôsob, ako môže Únia prispieť k boju proti obezite žiakov, k podpore zdravého, aktívneho životného štýlu, k zabezpečeniu zdravia pre európsku dospievajúcu mládež a k procesu vzdelávania prostredníctvom športu.
Dovoľte mi poblahoželať vedúcim predstaviteľom členských štátov k tomu, že na poslednom samite v Lisabone prijali múdre rozhodnutie nezabúdať na šport a dať Únii po schválení reformnej zmluvy právo iniciatívy v oblasti športu. Komisia pripravila mnoho programov na podporu zdravého životného štýlu a v oblasti zdravej výživy, tieto programy však nie sú dostatočne koordinované. Pri ich realizácii musíme poskytnúť väčší priestor odborníkom v oblasti športu, učiteľom telesnej výchovy a trénerom, musíme si ich tiež viac uctiť.
Je nutné povedať, že Biela kniha o športe, ktorú Komisia vydala v júli, a s ňou súvisiaci akčný plán predstavujú krok správnym smerom. So spoluprácou Komisie počítame aj pri podpore výskumu, ktorý je dôležitý pre odborníkov v oblasti športu, a pri zbere štatistických údajov, prostredníctvom ktorých bude možné zmerať športovú činnosť žiakov a ich fyzický stav.
Myslím si, že je dôležité, že využijúc celoživotné vzdelávanie a v rámci bolonského procesu môžeme podporovať mobilitu a neustálu odbornú prípravu trénerov a učiteľov telesnej výchovy, môžeme spoločne uznať tituly, ktoré budú dokladovať ich kvalifikáciu, a môžeme pomáhať pri naväzovaní účinnejšej spolupráce medzi organizáciami združujúcimi odborníkov v oblasti športu.
Okrem fyzického cvičenia telesná výchova na školách rozvíja také dôležité vlastnosti, akými sú vytrvalosť, tímový duch, pevná vôľa a fair play, z ktorých budú môcť mladí ľudia, ktorí nám boli zverení, ťažiť počas celého svojho života. Športoviská a telocvične na školách sú v členských štátoch často mimoriadne zanedbané, sú v úbohom stave a ich údržba je biedna. Ďalší veľký problém je nedostatok kvalifikovaných učiteľov telesnej výchovy, t.j. neusporiadaný stav ďalšieho odborného vzdelávania, a tiež skutočnosť, že obsah učebných osnov telesnej výchovy je zastaralý.
Telesná výchova na školách žiaľ stratila na význame, hoci je základom fyzického i psychického vývoja. Jemná a hrubá motorika, ktorú je možné dobre rozvíjať prostredníctvom športu a obľúbených hier, či prostredníctvom akejkoľvek činnosti zahŕňajúcej pohyb, sú tiež nevyhnutné, keď sa dieťa učí čítať a písať. Nie náhodou sa aj na liečbu dyslektických a dysgrafických detí využíva pohybová terapia.
Telesná výchova je jediným predmetom v učebných osnovách, ktorý sa zameriava nielen na mentálny, ale aj na fyzický rozvoj, rozvoj aktívnej kultúry a hygieny. Je spoločnou úlohou učiteľov telesnej výchovy a rodičov, aby naučili deti, ako mať zdravý životný štýl a ako pravidelne cvičiť, a aby ich k tomu aj podnietili. Je potrebné, aby upriamili pozornosť detí aj na škodlivé účinky zakázaných podporných prostriedkov, alkoholu a ostatných drog na fyzické a psychické zdravie.
Keďže chceme zlepšiť zdravotný stav a fyzickú kondíciu školopovinných detí, navrhujeme, aby bola telesná výchova na základných a stredných školách povinná, a aby mali deti v rámci učebných osnov možnosť cvičiť aspoň trikrát do týždňa. Šport zohráva významnú úlohu pri podpore sociálnej integrácie a pri posilňovaní sociálnej súdržnosti. Šport tiež predstavuje dôležitý socializačný nástroj a nástroj medzikultúrneho dialógu.
Otázka rodovej rovnosti zohráva v tejto správe významnú úlohu. Myslím si, že je dôležité, aby sa aj osoby so zdravotným postihnutím zúčastňovali na hodinách telesnej výchovy na školách, pričom je potrebné, aby takáto telesná výchova zodpovedala ich potrebám, a aby bola čoraz integrovanejšia. Vo svojej správe tiež uvádzam, že telesná výchova a organizovaný šport na školách zohrávajú významnú úlohu pri zdravom vývoji detí nielen z hľadiska fyzického ale aj psychického zdravia. Telesná výchova a organizovaný šport na školách sú tiež dôležité z hľadiska úrovne socializácie. Vo svojej správe navrhujem, aby sa mohli regióny, ktoré v tejto oblasti zaostávajú, uchádzať o finančné prostriedky zo štrukturálnych fondov na investície do športu.
Na záver by som sa chcel poďakovať Výboru pre práva žien a rodovú rovnosť a Výboru pre zamestnanosť a sociálne veci za to, že k tejto správe hodnotne prispeli. Vážené dámy, vážení páni, s úctou vás žiadam, aby ste moju správu podporili. Ďakujem vám za pozornosť.
(DE) Vážená pani predsedajúca, než ste oznámili prerokúvanie správy, žiadal som o pridelenie slova. Pán predseda Parlamentu, ktorý predsedal tejto schôdzi pred vami, v rámci postupu "catch-the-eye" pridelil slovo mnohým poslancom, ktorí dokonca ani neboli prítomní v rokovacej sále. Za to ho pokarhal aj pán Corbett, ktorý je považovaný za zosobnenie rokovacieho poriadku.
Mnohokrát som sa pokúšal prehovoriť, odovzdal som aj žiadosť, no nevšímali si ma. Som presvedčený, že to, čo práve urobil pán predseda, ktorý predsedal tejto schôdzi pred vami, je v rozpore s rokovacím poriadkom tohto Parlamentu a nie je to hodné tohto Parlamentu.
Vážený pán Martin, jednominútových vystúpení bolo priveľa. Za normálnych okolností trvá tento bod programu pol hodiny. Tento časový úsek sme dosť presiahli, takže ľutujem.
člen Komisie. - Vážená pani predsedajúca, v prvom rade mi dovoľte poblahoželať pánovi Schmittovi a výboru k správe z vlastnej iniciatívy. Táto správa je aktuálna a veľmi inšpirujúca. Pri príprave našej bielej knihy sme ako jeden z podkladov využili aj túto správu, ktorú považujem za dôležitú z hľadiska spoločnej stratégie v oblasti športu v Európe. Je potešujúce, že medzi bielou knihou, ktorá bola prijatá v júli, a touto správou existuje mnoho konkrétnych spoločných bodov.
Vo všeobecnosti možno povedať, že táto správa a naša biela kniha sa zhodujú v tom, že všeobecná orientácia telesnej výchovy nevyhnutne nezodpovedá potrebám dnešnej spoločnosti. V rámci školských kurikulárnych programov je tento predmet utláčaný čoraz viac do úzadia, a preto sa musíme zlepšiť.
Chcel by som spomenúť niekoľko otázok alebo oblastí v správe a v bielej knihe. Oba spomínané dokumenty odporúčajú rozšírenie spolupráce medzi sektormi zdravotníctva, vzdelávania a športu s cieľom vymedziť a vykonať stratégie zamerané na zníženie zdravotných rizík, medzi ktoré patrí napríklad nadváha.
Čo sa týka času vymedzeného na telesnú výchovu, túto otázku zapracujeme do súboru usmernení o fyzickej aktivite, ktoré by sme mali s členskými štátmi vypracovať do konca budúceho roka 2008. Uvažujeme aj o zavedení ocenenia európskej značky pre školy, ktoré sa aktívne zapájajú do podpory fyzickej aktivity v školskom prostredí.
Čo sa týka výskumu, biela kniha navrhuje mobilizovať 7. rámcový výskumný program s cieľom podporiť multidisciplinárny výskum v tejto oblasti, najmä pokiaľ ide o zdravotné aspekty životného štýlu. Odporúčame tiež zvážiť úlohu športu v oblasti sociálneho začlenenia, sociálnej integrácie a rovnakých príležitostí pri programovaní štrukturálnych fondov.
Čo sa týka investícií, v oblasti vrcholového športu sme pripravili štúdiu, ktorá sa zameriava na odbornú prípravu mladých vrcholových športovcov a športovkýň v Európe. Táto štúdia by nám mala umožniť vyvinúť správne nástroje pre rozvoj odbornej prípravy a vzdelávania v oblasti športu pre mládež a pre zabezpečenie vyššej kvality a kvality vo všeobecnom zmysle slova.
Zatiaľ podporujeme šport a fyzickú aktivitu prostredníctvom programu celoživotného vzdelávania, prostredníctvom programu Mládež v akcii a prostredníctvom programu Európa pre občanov. Pri tejto príležitosti mi dovoľte zdôrazniť, že telesná výchova a šport sú zaradené medzi priority všeobecnej výzvy na predkladanie návrhov na roky 2008, 2009 a 2010 v rámci programu celoživotného vzdelávania, čo v tejto oblasti vzdelávania otvorí nové možnosti financovania.
Na záver mi dovoľte povedať, že ako už spomínal pán Schmitt, tešíme sa na ratifikáciu a nadobudnutie platnosti reformnej zmluvy, pretože nám prinesie nové príležitosti. Naše skúsenosti s akčným plánom Pierre de Coubertin a vaša správa nám pomôžu tieto príležitosti lepšie vytvarovať s cieľom podnietiť úsilie členských štátov podporovať úlohu športu vo vzdelávaní v nadchádzajúcich rokoch. Ešte raz vám ďakujem za váš príspevok.
Vážená pani predsedajúca, vážený pán komisár, v oblasti športu (hovoríme tu o férovosti) nemožno rozlišovať medzi pohlaviami, je nutné, aby sa so ženami zaobchádzalo rovnako. Tento proces sa začína už počas obdobia školskej dochádzky, počas vyučovacích hodín telesnej výchovy, a siaha až po vysoko výkonnostný tréning vo vrcholovom športe, pretože v tejto oblasti sa venuje príliš málo pozornosti ženským vlastnostiam a ženským biologickým potrebám. Preto je potrebné venovať týmto otázkam viac pozornosti.
Vo vrcholovom športe platí to isté aj pre verejnosť a pre záujem médií, čo má zákonite vplyv na financovanie. Ženy sú vo vrcholovom športe výrazne znevýhodnené, je najvyšší čas zabezpečiť, aby sa fair play vzťahovala rovnako na všetkých aj v tomto ohľade.
Musíme tiež zabezpečiť, aby lepšie fungovala integrácia dievčat z rôznych kultúrnych skupín do školských športových aktivít, musíme sa usilovať začleniť všetkých, napriek náboženským a kultúrnym rozdielom.
Vážená pani predsedajúca, vážený pán komisár, dámy a páni, dovoľte mi poblahoželať nášmu kolegovi, pánovi poslancovi Schmittovi, ktorý vo svojej správe využil svoje bohaté skúsenosti. Zdôrazňujem, že šport a účasť detí na športových aktivitách sú dnes veľmi potrebné, najmä vzhľadom na zmeny, ktoré nastali v našich každodenných životoch.
Deti trávia veľkú časť svojho voľného času pred televíznou obrazovkou, pri videohrách a pri počítači. Ich stravovanie nie je vôbec zdravé. Obezita detí predstavuje čoraz vážnejší problém, pričom je nevyhnutne spojená s vážnymi zdravotnými rizikami. Pre deti šport neznamená len telocvik a rozvíjanie nových skupinových zručností, šport má aj oddychový účinok a rozvíja sa ním schopnosť tímovej práce. Telesné cvičenie spojené so športom má priaznivý účinok na fyzické zdravie mládeže. Vážený pán komisár, nedá sa povedať, že deti viac jedia, ide o to, že sú menej aktívne a menej cvičia. Sedavý život a obezita často spôsobujú vysoký krvný tlak a cukrovku, ktorými je postihnutý neustále sa zväčšujúci podiel obyvateľstva Európskej únie.
. - Ďalším bodom rokovania je správa pani Romany Jordan Cizeljovej, v mene Výboru pre priemysel, výskum a energetiku, o návrhu rozhodnutia Rady, ktorým sa ustanovuje štatút Zásobovacej agentúry Euratomu - C6-0131/2007 -.
podpredseda Komisie. - Vážená pani predsedajúca, hneď v úvode by som zablahoželať pani spravodajkyni k jej správe.
Jadrová energia tvorí dôležitú zložku európskych energetických politík a v súčasnosti môžeme byť svedkami obnoveného záujmu o jadrovú energiu na európskej ako aj medzinárodnej úrovni.
Zásobovacia agentúra Euroatomu počas svojej viac ako 45 ročnej existencie pomáha zabezpečiť dodávku jadrových palív v prospech ich používateľov v rámci celého Spoločenstva.
Zásobovacia agentúra je orgán zriadený na základe Zmluvy o Euroatome, čo znamená, že pochádza priamo z primárneho právneho nástroja. Jej cieľom je zabezpečiť dlhodobú bezpečnosť dodávok prostredníctvom rozumnej diverzifikácie zdrojov zásobovania pre jadrové palivá. Rovný prístup k zdrojom je dôležitým prvkom Zmluvy o Euroatome, ktorý zabezpečuje práve Zásobovacia agentúra.
Zásobovacia agentúra funguje v súčasnosti ešte stále na základe štatútov z roku 1958, kedy Spoločenstvo tvorilo len šesť členských štátov. Rozšírenie Európskej únie so sebou prináša potrebu modernizácie týchto štatútov. Presne to je účelom nášho návrhu. Z rovnakých dôvodov túto Zásobovaciu agentúru nemožno v zmysle medziinštitucionálnej dohody medzi Európskym parlamentom a Európskou komisiou považovať na novú agentúru.
Európsky parlament už dlho vyzýva na obnovenie úlohy tejto agentúry, aby mohla naplno využívať právomoci, ktoré jej udeľuje Zmluva o Euroatome. V tejto súvislosti by som chcel osobitne spomenúť správu pána Maldeikisa o 50. výročí Zmluvy o Euroatome, ktorú tento Parlament prijal na začiatku tohto roka. S radosťou vám môžem oznámiť, že Komisia víta väčšinu predložených pozmeňujúcich a doplňujúcich návrhov. Zdieľam spoločne s vami názor, že je potrebné posilniť úlohu poradného výboru. Súhlasím aj s tým, že by mal väčšou mierou prispievať k príprave prieskumov trhu vykonávaných agentúrou.
Na záver chcem povedať, že vítam podporu zo strany Európskeho parlamentu s cieľom posilniť úlohu Zásobovacej agentúry Euroatomu. Teším sa na nasledujúcu rozpravu.
spravodajkyňa. - (SL) Úloha jadrovej energie sa stáva čoraz jasnejšou nielen v Európe ale tiež na celom svete. Spoľahlivosť dodávok, konkurencieschopnosť energetického trhu a minimalizácia environmentálnych dopadov pri produkcii a používaní energií tvoria základné piliere energetickej politiky Európskej únie. Trvalo udržateľný rozvoj energetiky má zároveň pozitívny vplyv na vývoj technológií, hospodársky rast a zamestnanosť. Všetky tieto skutočnosti smerujú k dosiahnutiu cieľov lisabonskej stratégie.
Vyvážený energetický mix je jednou z nevyhnutných podmienok pre dosiahnutie trvalo udržateľného rastu, pre boj proti globálnemu otepľovaniu a klimatickým zmenám, znižovanie závislosti na dovoze a zabezpečenie bezpečnosti energetických dodávok. V Európskej únii tvorí jednu zo zložiek tohto mixu aj jadrová energia. Z toho dôvodu musíme zabezpečiť, aby sme mali k dispozícii bezpečné a spoľahlivé dodávky jadrového materiálu a konkurencieschopné a správne fungujúce energetické trhy, na ktoré sa môžeme spoľahnúť.
Práve z toho dôvodu bola zriadená Zásobovacia agentúra Euratomu. Vzhľadom na meniace sa podmienky na svetových energetických troch musí byť úloha tejto agentúry viac posilnená. Súhlasím samozrejme s Komisiou, že rozšírenie Európskej únie na 27 členských štátov a rozpočtové pravidlá prijaté pre túto agentúru si vyžadujú nový, modernizovaný a vylepšený štatút pre Zásobovaciu agentúru Euroatomu.
Vo svojej správe zdôrazňujem aj čoraz dôležitejšiu úlohu tejto agentúry. Potrebujeme silný orgán, ktorý bude okrem svojej základnej úlohy monitorovania ponuky a dopytu jadrových materiálov a služieb poskytovať a pravidelne vykonávať štúdie rizík a dlhodobého cenového pohybu na trhu s jadrovými materiálmi. Musí mať kontrolu nad uzatváraním dlhodobých zmlúv o jadrových palivách, vytvárať investičný rámec, atď.
S cieľom dosiahnuť úspešné vykonávanie všetkých týchto úloh som navrhla rozšírenie úlohy poradného výboru, ktorý ja osobne vnímam predovšetkým ako odborný orgán. Na základe svojich rozmanitých odborných znalostí dokáže tento výbor poskytnúť agentúre jedinečnú podporu pri plnení úloh, ktoré jej zverila Zmluva o Euroatome. Z toho dôvodu sa domnievam, že je potrebné zvýšiť počet členov poradného výboru, predovšetkým pokiaľ ide o odborníkov. Myslím si, že členské štáty, ktoré vykonávajú aktivity jadrového palivového cyklu a zároveň sa rozhodujúcou mierou podieľajú na financovaní, majú nárok na ďalšieho člena poradného výboru.
S cieľom zabezpečiť konzistenciu v práci tohto výboru a umožniť mu dosiahnuť vysokú úroveň odborných znalostí navrhujem zriadenie úradu alebo orgánu riadiacich pracovníkov, ktorý by bol tvorený predsedom, dvoma podpredsedami a dvoma poradcami. Konzistenciu je možné dosiahnuť jedine prostredníctvom jednoduchej štruktúry a jasne definovaných úloh riadiacich pracovníkov poradného výboru, ktorí tvoria spojovací článok medzi poradným výborom a generálnym riaditeľom agentúry. Ich úlohou je koordinovať činnosti poradného výboru, predovšetkým tie, ktoré sa týkajú vypracovania, hodnotenia a revízie správ tohto výboru a rozširovania odborných znalostí. Bez investícií do vedomostí a ľudských zdrojov sa nám len veľmi ťažko podarí dosiahnuť stanovené ciele pre konkurencieschopnú a technologicky vyspelú Európu.
Chcela by som ďalej zdôrazniť potrebu transparentnosti, ktorá sa týka predovšetkým výročnej správy agentúry. Domnievam sa tiež, že Európsky parlament by mal byť informovaný o každom významnom projekte agentúry. Je potrebné jasnejšie definovať úlohu Európskeho parlamentu v súvislosti s rozpočtovými postupmi agentúry.
Výročnú správu agentúry, výsledky štúdií a ďalšie relevantné texty by mal dostávať nielen Európsky parlament, ale tiež Rada, Dvor audítorov a členské štáty. Jedine pomocou dobrého toku informácií a zavedením dobrej praxe sa nám podarí zlepšiť fungovanie tejto agentúry.
K lepšej transparentnosti môže prispieť aj metóda financovania agentúry, ktorá bola až doposiaľ značne komplikovaná a nejasná vzhľadom na špecifickú povahu tejto agentúry. Chcela by som túto metódu zjednodušiť a tým pádom podporiť fungovanie agentúry na rovnakom základe, na akom fungujú aj iné európske agentúry. Jadrová energia tvorí jednu zo zložiek energetického mixu, a ja by som bola rada, keby fungovala na základe rovnakých podmienok, aké sa uplatňujú aj v súvislosti s inými formami energie.
S cieľom zjednodušiť túto situáciu a dosiahnuť jej väčšiu transparentnosť a konzistenciu s ustanoveniami Zmluvy o Euroatome navrhujem, aby Zásobovacia agentúra mala svoju vlastnú rozpočtovú líniu, ktorá bude odlišná od rozpočtu oddelení Komisie, a v ktorej budú administratívne výdavky jasne oddelené od prevádzkových výdavkov agentúry. Toto opatrenie by umožnilo Európskemu parlamentu, ako jednej z vetví rozpočtového orgánu, získať kontrolu nad rozpočtom agentúry, čo by zároveň prispelo k transparentnejšej a demokratickejšej Európe.
Bez ohľadu na to, či súhlasíme alebo nesúhlasíme s rastúcou úlohou jadrovej energie, jej existencia je v súčasnej dobe realitou. Každý z nás si určite želá bezpečné dodávky a fungujúce trhy, tento stav je však možné dosiahnuť jedine pomocou dlhodobej vízie a silného orgánu s dostatočne silnými právomocami a demokratickou kontrolou. Nový štatút Zásobovacej agentúry Euroatomu sa snaží tieto ciele dosiahnuť.
Nakoniec by som sa chcela poďakovať Komisii za jej spoluprácu a za zodpovedanie zložitých otázok týkajúcich sa tohto štatútu. Chcela by som sa poďakovať členom Výboru pre priemysel, výskum a energetiku za konštruktívnu spoluprácu pri vypracovávaní a prijímaní tejto správy. Chcela by som vás tiež požiadať, aby ste na plenárnom zasadnutí hlasovali za túto správu a veľmi rada si tiež vypočujem pripomienky ctených poslancov a poslankýň.
v mene skupiny PPE-DE. - Vážená pani predsedajúca, dovoľte mi v prvom rade tiež zablahoželať pani Jordan Cizeljovej k jej správe. Vynaložila skutočne poriadnu dávku úsilia, aby dosiahla množstvo významných a praktických zlepšení tohto návrhu.
Pevne verím, že Rada tieto návrhy príjme. Som si vedomý, že o tejto otázke zatiaľ vedieme iba konzultácie. Vítam dôraz, ktorý sa v správe kladie na otvorenosť - otvorenosť pokiaľ ide o fungovanie agentúry - ako aj dôraz kladený na úlohu, ktorú by mal pri práci agentúry zohrávať Parlament.
V tomto duchu podporujem pozmeňujúce a doplňujúce návrhy Výboru pre rozpočet, ktoré nám, ako súčasti rozpočtového orgánu, umožňujú vykonávať naše právomoci.
Vítam aj návrhy, ktorými sa pani Jordan Cizeljová usiluje sprehľadniť úlohu tejto agentúry, obzvlášť úlohu jej výboru. Na druhej strane však nie som veľmi nadšený nárastom počtu jej členov. V každom prípade si však myslím, že je nesmierne prínosné byť v súvislosti s úlohou tohto výboru viac otvorený a konkrétny.
Naopak, musím vyjadriť svoje poľutovanie nad jedným alebo dvoma škodlivými pozmeňujúcimi a doplňujúcimi návrhmi, predovšetkým nad pozmeňujúcim a doplňujúcim návrhom č. 39, ktorý podľa môjho názoru skôr na škodu veci, no možno aj zámerne, ide úplne opačným smerom, než je účel a úloha agentúry a celej Zmluvy o Euroatome. Taká je však skutočnosť. Možno by nás to ani nemalo prekvapovať, vzhľadom na to, že sa od skupiny Verts/ALE zrejme nedá nič iné ani očakávať.
Nakoniec by som chcel privítať renesanciu jadrovej energie - presne ako to povedal pán komisár - na európskej aj medzinárodnej úrovni, vzhľadom na kľúčovú úlohu, ktorú bude musieť zohrať v boji proti klimatickým zmenám.
v mene skupiny PSE - (BG) Vážené kolegyne, vážení kolegovia, chcel by som v mene socialistov zablahoželať pani spravodajkyni Cizeljovej k dôkladnej práci a dobrej spolupráci v rámci Výboru pre priemysel, výskum a energetiku počas prípravy tejto správy.
Domnievam sa, že prijatie nového štatútu Zásobovacej agentúry Euroatomu by malo odrážať nielen nový počet členských štátov, ale aj moderné finančné pravidlá. V prvom rade by mal tento štatút vytvoriť základy pre posilnenie úlohy agentúry a zabezpečiť pravidelné dodávky surovín a jadrového materiálu za najvýhodnejších podmienok.
V tejto súvislosti podporujem návrh na posilnenie analytických činností agentúry pokiaľ ide o rozvoj trhu s jadrovými materiálmi ako aj návrh na vykonávanie pravidelných revízií vrátane analýzy trhového rizika. Návrhy na vymedzenie a posilnenie úlohy poradného výboru prispejú k väčšej prestíži agentúry a vyššej odbornosti jej práce. Osobitná pozornosť by sa mala venovať návrhom na podporu transparentnosti v činnostiach agentúry.
Vykonávanie smernice 2004/38/ES o práve občanov Únie a ich rodinných príslušníkov voľne sa pohybovať a zdržiavať sa v rámci územia členských štátov (rozprava)
. - Ďalším bodom rokovania je vyhlásenie Komisie o vykonávaní smernice 2004/38/ES o práve občanov Únie a ich rodinných príslušníkov voľne sa pohybovať a zdržiavať sa v rámci územia členských štátov.
podpredseda Komisie. - Vážený pán predsedajúci, veľmi pozorne sme sledovali vývoj situácie v Taliansku. Znepokojuje nás narastajúca kriminalita na uliciach a chceli by sme v prvom rade vyjadriť našu úprimnú sústrasť rodinám osôb, ktoré sa stali obeťami týchto trestných činov.
Vítame opatrenia na bilaterálnu spoluprácu, ktoré minulý týždeň oznámili ministerskí predsedovia Talianska a Rumunska. Postaráme sa o to, aby boli práva rumunských občanov dodržiavané v takom rozsahu, v akom majú byť dodržiavané práva všetkých občanov.
Na základe prechodných opatrení prijatých v súvislosti s úplným otvorením pracovných trhov musia rumunskí občania požiadať v niektorých členských štátoch o vydanie pracovného povolenia. Postaráme sa o to, aby členské štáty vo svojich vnútroštátnych právnych predpisoch a administratívnych postupoch dodržiavali zásadu nediskriminácie.
Smernica o voľnom pohybe - smernica 2004/38/ES - umožňuje vyhostenie európskeho občana v prípade, ak daný jednotlivec predstavuje skutočnú, aktuálnu a dostatočne závažnú hrozbu pre niektorý zo základných záujmov spoločnosti. Toto rozhodnutie musí byť prijímané osobitne pre každý jednotlivý prípad a pri plnom dodržiavaní záruk podstaty a postupu. V prípade okamžitého vyhostenia musí byť táto naliehavosť náležite odôvodnená. Na základe tejto smernice môže hosťujúci členský štát vyhostiť európskeho občana aj vtedy, keď už viac nespĺňa podmienky práva na pobyt. Vyhostení môžu byť aj neaktívni občania Európskej únie, ak sa stanú zbytočnou záťažou pre systém sociálnej pomoci, inými slovami, ak nebudú mať zákonné finančné prostriedky na zabezpečenie vhodných každodenných životných podmienok. V takom prípade musí byť vyhostenie založené na objektívnych skutočnostiach a nesmie sa uplatňovať zákaz opätovného vstupu.
Vyhostenie európskych občanov predstavuje skutočne extrémne opatrenie. Obmedzuje sa ním jedna zo základných slobôd uvedených v zmluve. Je potrebné prijať opatrenia na dosiahnutie správnej rovnováhy medzi právom sa slobodný pohyb a povinnosťou každého členského štátu konať v záujme poctivých občanov v prípadoch, v ktorých nie sú splnené zákonom stanovené podmienky na pobyt.
Talianske orgány oficiálne upovedomili Komisiu o texte nariadenia dňa 7. novembra 2007. Toto nariadenie musí taliansky parlament prijať do 60 dní. Ako viete, taliansky parlament má právomoc zmeniť text tohto nariadenia. Stanovisko Komisie k transpozícii smernice 2004/38/ES do talianskych vnútroštátnych právnych predpisov bude samozrejme závisieť od konečnej podoby zákona, ktorý schváli taliansky parlament. Nariadenie vstúpilo do platnosti okamžite, samotná smernica má však dostatočne precízne vymedzené podmienky, aby ju mohli priamo uplatňovať vnútroštátne súdy. To znamená, že ak sa občan Európskej únie domnieva, že sa konkrétnym opatrením na jeho vyhostenie porušili záruky uvedené v smernici, môže podať odvolanie na vnútroštátny súd. Všetci určite veľmi dobre viete, že v prípade pochybností týkajúcich sa uplatňovania európskeho práva sú vnútroštátne súdy povinné postúpiť danú záležitosť Európskemu súdnemu dvoru. Túto situáciu budeme aj naďalej monitorovať, až do preskúmania nariadenia talianskeho parlamentu.
Znepokojujú nás aj niektoré rasistické a xenofóbne demonštrácie, ktoré sprevádzali predstavenie tohto nariadenia v Taliansku. Rómovia tvoria najpočetnejšiu národnostnú menšinu v Európe. Rómske spoločenstvá čelia v celej Európe zložitým podmienkam. Majú za sebou minulosť plnú prenasledovania. Táto situácia vedie k ľudskému utrpeniu a sociálnym napätiam. Začlenenie si vyžaduje úsilie zo strany všetkých zainteresovaných strán, vrátane samotných Rómov. Osobitnú ochranu je potrebné poskytnúť predovšetkým jednotlivcom, deťom a ženám.
Zločinci, bez ohľadu na ich štátnu príslušnosť, veľmi často využívajú predovšetkým zraniteľné skupiny, akou sú napríklad deti. Rómske deti čelia dvojnásobnej diskriminácii. Na jednej strane sú obeťami stereotypov a predsudkov a na druhej strane musia často čeliť porušovaniu svojich základných práv dokonca aj v rámci svojich vlastných spoločenstiev. Až príliš často môžeme vidieť zanedbané rómske deti na našich uliciach, prípadne žijúce v biednych, často iba tolerovaných podmienkach v moderných európskych favelas. Tieto deti sú potom často zasvätené do života zločinu, alebo nútené žobrať. Rómski školáci opúšťajú školské zariadenia zvyčajne veľmi skoro, bez dosiahnutia potrebnej kvalifikácie pre budúcnosť alebo zručností, pomocou ktorých by sa mohli postarať o seba a svoje rodiny.
Ak sa budeme pri uvažovaní nad tým, ako zabezpečiť ochranu základných práv, zaoberať súhrnne celou skupinou, riskujeme tým, že zabudneme poskytnúť ochranu jednotlivcom v rámci tejto skupiny a premeškáme tak príležitosť prelomiť kruh krívd a strachu.
Sme pripravení pomôcť Taliansku a Rumunsku využiť do najvyššej možnej miery všetky možnosti, ktoré v súčasnosti poskytuje európske právo a európske fondy. Je tiež potrebné zdôrazniť, že rómske spoločenstvá žijú aj v mnohých ďalších členských štátoch, napríklad vo Francúzsku, Írsku, Španielsku, Slovensku, Českej republike alebo Maďarsku. Sociálne začlenenie rómskych spoločenstiev je možné ďalej zlepšovať aj v týchto členských štátoch, predovšetkým prostredníctvom štrukturálnych fondov, ktoré môžu byť skutočne nápomocné.
Európske financovanie, ktoré je konkrétne zamerané na potreby rómskych spoločenstiev, je už aj v súčasnosti dostupné v oblastiach, akými sú sociálne začlenenie, boj proti diskriminácii, regionálny rozvoj a vzdelanie. V predchádzajúcom programovom období sa v rámci štrukturálnych fondov vyčlenilo viac ako 275 miliónov EUR na projekty určené pre rómskych občanov. Okrem týchto prostriedkov sa v období rokov 2004 až 2006 vyčlenilo pre Rumunsko a Bulharsko ďalších 60 miliónov EUR v rámci predvstupových nástrojov. Financovanie programov určených pre Rómov bude pokračovať aj v programovom období štrukturálneho fondu na obdobie rokov 2007 - 2013. Európska smernica o rasovej rovnosti (2000/43/ES), ktorá sa vzťahuje na aj rómskych občanov, poskytuje ochranu voči diskriminácii v oblasti zamestnania, vzdelávania, sociálnej starostlivosti, zdravotnej starostlivosti, tovarov a služieb a bývania. Aktívne zabezpečujeme uplatňovanie týchto právnych predpisov v celej Európskej únii.
Nakoniec by som chcel povedať, že rovnako, ako Komisia nie je ochotná tolerovať akúkoľvek formu diskriminácie alebo netolerancie voči jej občanom, bude podporovať členské štáty, ktoré zákonným spôsobom ochraňujú svojich občanov pre kriminalitou, bez ohľadu na to, či ide o ich štátnych príslušníkov, alebo občanov Európskej únie vo všeobecnosti. Sloboda, spravodlivosť a bezpečnosť idú, koniec koncov, ruka v ruke.
v mene skupiny PPE-DE. Vážený pán predsedajúci, vážené dámy, vážení páni, chcel by som zablahoželať pánovi Frattinimu k jeho komplexnej správe ako aj k návrhom, myšlienkam, obsahu a hodnotám, ktoré obhajoval vo svojom prejave. Zjednotenie Európy viedlo bezpochyby k rastúcemu pohybu občanov v rámci Únie, ktorý v niektorých prípadoch prerástol až do skutočného migračného javu. Presne toto je prípad Talianska, kde v súčasnosti žije približne pol milióna rumunských občanov.
Európska únia sa prostredníctvom smernice 2004/38/ES pokúsila zaručiť dodržiavanie práv občanov Spoločenstva, ktorí emigrujú z jednej krajiny do inej, ako aj právo členských štátov na vyhostenie občanov Európskej únie, ktorí sa neriadia určitými pravidlami: konkrétne mám na mysli schopnosť postarať sa sám o seba a hrozbu pre verejné politiky a bezpečnosť. Spôsob, akým sa táto smernica EÚ začala v Taliansku uplatňovať, prišiel však bohužiaľ až príliš neskoro. A aký je výsledok? Zlyhanie vyhostiť mnohých občanov, ktorí by, v prípade, ak by došlo k ich deportácii, pravdepodobne žiadne trestné činy v Taliansku nespáchali.
Tieto trestné činy, ktoré otriasli verejnou mienkou, však bohužiaľ spáchané boli, a dopustili sa ich osoby s európskym pasom. Reakciou na tieto činy bolo neprijateľné xenofobické násilie. Násilné činy a vraždy spáchané v Taliansku musia byť rezolútne odsúdené a rodinám obetí musí byť prejavená solidarita. Násilná a xenofobická reakcia musí byť tiež odsúdená, aj keď, bohužiaľ, keď sa neuplatňujú pravidlá a nepresadzujú zákony, potom občania berú spravodlivosť do vlastných rúk. Takáto situácia je však jednoducho neprijateľná.
Členské štáty a miestne orgány majú v tejto oblasti jasné zodpovednosti. Rím, bohužiaľ, aj napriek mnohým správam neprijal žiadne opatrenia, ktorými by reagoval na niektoré konkrétne sociálne situácie, napríklad chudobné obydlia, v ktorých žijú rómski občania. Tieto situácie si vyžadovali prijatie urýchlených opatrení. Oneskorené opatrenia nemajú v niektorých prípadoch žiadny vplyv na riešenie vzniknutých problémov. Nie sme zástancami hromadného vyhosťovania. Každý občan, ktorý sa dopustí trestného činu, nesie osobnú zodpovednosť za svoje skutky. Nemá to nič spoločné s otázkou štátnej príslušnosti alebo príslušnosti k určitej národnostnej menšine. Ďalšia spolupráca medzi Rumunskom a Talianskom by bola samozrejme prospešná. Nie je žiadna náhoda, že text PPE bol podpísaný mnou a mojim kolegom, pánom Marinescuom.
Táto otázka sa týka konkrétne rómskych občanov. Netýka sa rumunských občanov. Presne z toho dôvodu žiadame vytvorenie osobitnej agentúry, ktorá by sa zaoberala sociálnou integráciou rómskych spoločenstiev - európskej agentúry, ktorá by bola dôkazom, že Európa podniká kroky na riešenia tohto problému, ktorý by v opačnom prípade mohol podnietiť ešte väčšie sociálne nepokoje.
v mene skupiny PSE. Vážený pán predsedajúci, vážené dámy, vážení páni, nachádzame sa vo veľmi zložitej situácii. Zložitá je preto, že udalosti, ktoré sa prihodili v Ríme, vyniesli do popredia skutočnosti, ktoré sme doteraz nevideli, alebo nechceli vidieť. Vražda, ktorá bola spáchaná, je absolútne odsúdeniahodným a odporným činom. Reakcie, ktoré táto vražda podnietila, sú alarmujúce. Skutočnosť, v ktorej je individuálny páchateľ, ktorý sa dopustí trestného činu, začlenený do väčšej skupiny ľudí, ktorí sú za činy tohto jednotlivca braní na takpovediac kolektívnu zodpovednosť, však nie je v histórii ľudstva ničím novým - aj v minulosti sa vždy objavovala. Vždy však bola rovnako odsúdeniahodná. Prvá vec, ktorú preto musíme urobiť, je naučiť sa rozlišovať. Musíme to robiť veľmi starostlivo. Je skutočne pravda, že začleňovanie Rómov do našich spoločností už veľmi dlhú dobu nefunguje. Dôvodom toho je aj fakt, že existuje len veľmi malý záväzok integrovať Rómov do našej spoločnosti. Ide o zložitých ľudí so svojou vlastnou autonómnou kultúrou, a z toho dôvodu si ich integrácia vyžaduje veľké množstvo úsilia. Je však uskutočniteľná. Podarí sa nám to, ak ich budeme rešpektovať, a ak budeme rešpektovať ich kultúru.
V každom prípade však musí byť jasné, že štát fungujúci na zásadách právneho štátu musí mať možnosť zabezpečiť svoje prežitie všetkými ústavnými prostriedkami. Právny štát musí použiť všetky prostriedky, ktoré má k dispozícii, aby zabezpečil zachovanie verejnej bezpečnosti a poriadku. Aký je teda najlepší spôsob, akým to môže dosiahnuť? Najlepší spôsob je nezovšeobecňovať, ale hodnotiť osobitne každý jednotlivý prípad. Presne toto sa musí v Európe zaviesť. Pokiaľ ide o slobodu pohybu, musíme v každom jednotlivom prípade skontrolovať, aké práva nadobudol občan Únie, a tiež - v prípade jeho presunu medzi dvoma krajinami - aké práva tvoria základ toho, ako by sa s ním malo zaobchádzať.
V Európskej únii garantujeme slobodu pohybu. Všetci občania európskych štátov - prinajmenšom tých, ktoré sú súčasťou schengenského priestoru - môžu túto základnú slobodu využívať. Neznamená to však, že môžu pri presune z jedného štátu do iného robiť čo sa im zachce. Musia dodržiavať právo a zákony tohto štátu. Platí to však aj opačne: štát, ktorý je súčasťou schengenského priestoru, musí dodržiavať práva občanov Európskej únie, ktorí sa nachádzajú na jeho území. Nie je možné zovšeobecňovať a hovoriť: "Je to vina celej skupiny, a táto skupina musí odísť, pretože žiadny z jej členov nemá pracovné povolenie, alebo preto, že nespĺňajú našu predstavu o kultúre, prípadne preto, že sú všetci nezamestnaní, alebo preto, že chodia po žobraní." Namiesto toho sa musíme v každom jednotlivom prípade uistiť, aké práva má daný občan - presne tak, ako sa v každom jednotlivom prípade ubezpečujeme, aké práva porušil. Presne touto úlohou sa v súčasnosti zaoberajú talianska a rumunská vláda, a musí sa ňou zaoberať aj Komisia.
Pán komisár Frattini, na tomto mieste musím povedať, že ste pri plnení svojej funkcie zlyhali. Pri čítaní Vašich vyjadrení v Il Messaggero som bol nesmierne zaskočený. Až do tej doby som mal pocit, že vykonávate funkciu komisára rozvážne. Získali ste si úctu mojej skupiny, pretože až doteraz ste v tejto oblasti, ktorá predstavuje veľmi citlivú oblasť politiky, postupovali veľmi citlivo. Vaše vyjadrenia, ktoré ste poskytli Il Messaggero, týkajúce sa pracovných povolení a štruktúry príjmov občanov - v ktorých ste naznačovali, že je možné ísť priamo do rómskych osád, opýtať sa tamojších ľudí akým spôsobom si zarábajú na živobytie, a v prípade, že by nemohli okamžite vysvetliť z čoho žijú, bolo by ich možné deportovať - pripomínajú absolútne despotický štát. V takom štáte však nežijeme. Pán komisár Frattini, Vašou úlohou - obzvlášť ako komisára zodpovedného za oblasť ľudských práv - je obraňovať zásady Európskej únie, a nie propagovať svoju osobu ako ministra v budúcej talianskej vláde, ak by to opäť bolo potrebné.
v mene skupiny ALDE. - Vážený pán predsedajúci, väčšina z nás uznáva výhody migrácie. Členské štáty, ktoré otvorili svoje hranice pre prisťahovalcov z iného členského štátu, nezaznamenali nárast nezamestnanosti. Namiesto toho zaznamenali nárast produktivity, vyšší hospodársky rast a vytvorenie nových pracovných miest.
Je to veľmi starý príbeh. Prisťahovalci vykonávajú práce, ktoré domáce obyvateľstvo nechce robiť, pracujú tvrdo, sú lacní a prinášajú nové myšlienky. Je však dôležité pripustiť, že niektorí ľudia neprekračujú hranice s úmyslom pracovať, teda aspoň s úmyslom pracovať legálne. Presne, ako zdôraznil aj pán komisár, právne predpisy Európskej únie si tento problém uvedomujú. Aj keď dávajú právo na pobyt v inom členskom štáte, umožňujú tomuto hostiteľskému štátu obmedziť právo pobytu na obdobie troch mesiacov v prípade, že daná osoba nemá žiadne prostriedky na živobytie, a tiež odoprieť toto právo v prípade ohrozenia verejného poriadku.
Jedným z najväčších úspechov Európskej únie je právo na slobodu pohybu, ktoré môžu v súčasnosti využívať milióny našich občanov pri svojich štúdiách, v pracovnom živote alebo dôchodkovom veku. Toto právo však neprichádza bez určitých výziev. Presne tak, ako boli v minulosti židia, ľudia bez vlasti, často nevítaní, v súčasnosti sú to Rómovia, približne deväť miliónov ľudí, ktorí musia v mnohých hostiteľských krajinách čeliť diskriminácii. Stotožňovať rómskych občanov s Rumunskom, aj napriek tomu, že mnohí z nich sú rumunskými občanmi, však znamená nepochopenie pôvodu oboch týchto slov. To by sme ich potom mohli pokojne spájať aj s mestom Rím.
Pre integráciu Rómov boli sprístupnené fondy Európskej únie. V tejto oblasti spolupracujeme s Georgeom Sorosom a jeho Dekádou začleňovania Rómskej populácie. Ak však chceme, aby bola táto iniciatíva úspešná, potrebujeme, aby sa k nej pripojili všetky členské štáty, a potrebujeme tiež spoločnú rámcovú stratégiu Spoločenstva pre začleňovanie Rómov.
Je skutočne škoda, že Taliansko tieto fondy vôbec nečerpalo. Španielsko ich čerpalo vo výške približne 52 miliónov EUR a Poľsko približne 8 miliónov EUR. Nejde však len o nedostatočnú predvídavosť zo strany talianskej vlády, ide aj o nedostatok predvídavosti zo strany Komisie. Myslím si, že pán Barroso sa mýlil, keď vo svojom včerajšom rozhovore pre La Repubblica povedal, že je nemysliteľné, aby Európska únia podporovala integráciu priamo na mieste. Nemalo by to byť nemysliteľné.
Pán Frattini, stotožňujem sa s názormi pána Schulza. Do tejto otázky by ste nemali zaťahovať stranícku politiku. Tento Parlament vyžaduje, aby ste sa zamerali na svoje súčasné povinnosti, nie na Vašu potenciálnu budúcu kariéru. Taliani poznajú rovnako dobre ako všetci ostatní zraniteľnosť prisťahovaleckých spoločenstiev. V roku 1893 boli v Aigues-Mortes vo Francúzsku zlynčovaní talianski robotníci solivaru v Peccais pri xenofobických útokoch s cieľom ochrániť miestne pracovné miesta. Jedným z najväčších úspechov Európskej únie je však to, že podobné pogromy sú už vecou minulosti.
Vymedzenie rámca na ochranu pôdy - Tematická stratégia na ochranu pôdy (rozprava)
správe pani Cristiny Gutiérrezovej-Cortinesovej, v mene Výboru pre životné prostredie, verejné zdravie a bezpečnosť potravín, o návrhu smernice Európskeho parlamentu a Rady, ktorou sa ustanovuje rámec pre ochranu pôdy a ktorou sa mení a dopĺňa smernica 2004/35/ES - C6-0307/2006 - a
správe pána Vittoria Prodiho, v mene Výboru pre životné prostredie, verejné zdravie a bezpečnosť potravín, o tematickej stratégii na ochranu pôdy.
(DE) Vážená pani predsedajúca, nebol by som požiadal opäť o slovo, keby sa pán komisár vo svojich záverečných poznámkach nesnažil hrať na obeť. Pán komisár, musíte si zvyknúť na skutočnosť, že ste na pôde európskeho fóra, v ktorom máte špeciálnu zodpovednosť za to, aby ste si dávali pozor, čo hovoríte, pretože to, čo ste povedali v rozhovore pre denník Il Messaggero, bolo naozaj nevhodné.
Žiaden verejný činiteľ v Európe nemá právo prísť do nejakého tábora a položiť niekomu otázku "Ako si zarábaš na živobytie?" a vylúčiť ho odtiaľ, ak mu tento človek ihneď neodpovie. To je totálne a absolútne nesprávne, avšak práve takto ste to povedali v interview s Il Messaggero, takže sa nerozčuľujte, keď vás na to niekto upozorní.
V každom prípade rozprava sa skončila. Je mi ľúto, ale toto nie je možné. Myslela som si, že chcete predniesť príspevok týkajúci sa programu. Rozprava sa skončila. Poďme ďalej. ... Som proti takémuto zásahu. Takto sa nikam nedostaneme. Myslela som si, že pán Schulz chcel dodať niečo k programu rokovania.
Vážená pani predsedajúca, dovoľte, aby som začal poďakovaním Európskemu parlamentu a predovšetkým spravodajcom, pani Gutiérrezovej-Cortinesovej a pánovi Prodimu, Výboru pre životné prostredie, verejné zdravie a bezpečnosť potravín, ako aj ostatným výborom za ich prínos v priebehu prvého čítania.
Návrh Komisie s ohľadom na tematickú stratégiu na ochranu pôdy má svoje počiatky v práci, ktorá sa začala v roku 1998 na základe iniciatívy nemeckého ministerstva životného prostredia. Výsledkom dlhodobých konzultácií so zainteresovanými stranami a členskými štátmi bolo to, že sme uznali pôdu za vzácny prírodný zdroj a jej degradácia v Európe sa stáva problémom. Následne začala Komisia spolupracovať so zainteresovanými stranami, najmä s Parlamentom a Radou, aby bolo možné lepšie pochopiť otázky týkajúce sa ochrany pôdy, a aby sa v tejto oblasti dosiahol konsenzus.
Rezolúcia Európskeho parlamentu z roku 2002 o oznámení o ochrane pôdy priniesla dôležité odporúčania pre Komisiu týkajúce sa smerovania, ktoré je potrebné pri zabezpečovaní vhodnej ochrany pôdy v Európe. Vzhľadom na závery prijaté na Malorke v roku 2002, Rada Európy požiadala Komisiu o predloženie návrhu komplexnej ďalekosiahlej stratégie na ochranu pôdy, ktorá bude obsahovať všeobecné zásady, prijateľné kvalitatívne a kvantitatívne ciele a harmonogramy na posudzovanie a hodnotenie plánovaných opatrení.
Dovoľte, aby som prešiel ku konkrétnejším záležitostiam. Považujem za obzvlášť uspokojivú skutočnosť, že degradácia pôdy sa považuje za vážny problém, ktorý je potrebné riešiť. So zreteľom na súčasný obrovský záujem Parlamentu o diverzifikáciu je napríklad dôležité, aby sme tu v Európe otvorene deklarovali našu snahu zaoberať sa príčinami tohto problému v rámci Európy a celého sveta. Klimatické zmeny a určité nevhodné spôsoby zaobchádzania s pôdou predstavujú hazard. Určovanie rozsahu znehodnotenia a následné vypracovanie metód, ktoré zaistia udržateľné využívanie pôdy, je priamym uplatnením prístupu založeného na poznatkoch, ktorý si Parlament právom cení. Takto je zaručené, že naše snahy budú cieľavedomejšie a využívanie zdrojov bude efektívnejšie slúžiť pre naše účely.
Firmy majú právo očakávať, že členské štáty budú dôsledne realizovať legislatívu Spoločenstva. V analýze vplyvu na životné prostredie, ktorú pripravila Komisia, sa odhaduje, že v rámci EÚ existuje okolo 3,5 milióna plôch, ktoré sú pravdepodobne chemicky znečistené. Časť z nich, predstavujúca asi 15 %, je určite kontaminovaná. Z tohto dôvodu je nevyhnutné, aby mali spoločnosti istotu, že podobné postupy sa použijú pri identifikácii kontaminovaných miest, a tak umožnia zrealizovať plánované investície.
Musíme pamätať na to, že existuje priame spojenie medzi klimatickými zmenami a pôdou. Napríklad, podľa nedávneho výskumného článku, ktorý vyšiel v uznávanom medzinárodnom vedeckom časopise Nature, sa v samotnom Spojenom kráľovstve za posledných 25 rokov uvoľňuje z pôdy do atmosféry 13 miliónov ton CO2 ročne; je to asi také množstvo, aké by ročne vyprodukovalo ďalších 5 miliónov áut. Nijako nám nepomáha ani fakt, že schopnosť pôdy absorbovať uhlík a zmeniť ho na užitočný humus ešte nie je naplno využívaná.
Dovoľte mi teda so zreteľom na tieto skutočnosti zhrnúť základné ciele opatrení, ktoré navrhla Komisia.
Po prvé, je potrebné vypracovať veľmi flexibilnú, avšak dôslednú a komplexnú politiku Európskej únie v oblasti pôdy. Politické kroky zamerané na vytvorenie rámca pre udržateľné využívanie pôdy a prijatie opatrení týkajúcich sa zdroja zabránia ďalšej degradácii pôdy a prispejú k zachovaniu jej životne dôležitých spoločenských, environmentálnych a hospodárskych funkcií.
Po druhé, musíme zhromaždiť nevyhnutné informácie o stave pôdy v Európe, aby sme mohli politické rozhodnutia robiť na základe poznatkov a zamerať naše snahy na tie územia, kde bola zaznamenaná najvážnejšia degradácia.
Po tretie, znehodnotené pôdy by sa mali, pokiaľ je to možné, obnoviť na základe analýzy pôdnych podmienok, ktorú majú vypracovať členské štáty. Cieľom obnovy by malo byť dosiahnutie takej kvality pôdy, ktorá je prinajmenšom v súlade so súčasným a plánovaným používaním daného územia.
Po štvrté, mali by sa prijať minimálne spoločné pravidlá pre EÚ ako celok, ktoré zaistia rovnaký prístup k problémom týkajúcich sa ochrany pôdy v jednotlivých členských krajinách. Tieto spoločné pravidlá pomôžu zaviesť transparentnosť a vyhnúť sa deformácii vnútorného trhu.
Cieľom stratégie a smernice je zaviesť dlhodobú politiku týkajúcu sa ochrany pôdy v Európe, aby v priebehu niekoľkých rokov urobili všetky členské štáty v tejto oblasti značný pokrok.
Rád by som upriamil vašu pozornosť na určité konkrétne aspekty rámcovej smernice na ochranu pôdy.
V prvom rade, dokument vytvorený v näznosti na proces spolurozhodovania musí byť jednoznačný a právne zrozumiteľný pre zainteresované strany, ktorých sa tento legislatívny proces týka. Musíme sa vyhnúť predkladaniu pozmeňujúcich a doplňujúcich návrhov, ktoré by zapríčinili medzery v legislatíve tým, že budú zbytočne obmedzovať rozsah tejto smernice.
Po druhé, návrh počíta s vysokou mierou subsidiarity a flexibility. Chápem, že isté pozmeňujúce a doplňujúce návrhy budú požadovať, aby sa rozsah subsidiarity zväčšil ešte viac. Avšak, musíte si byť istí, že tieto návrhy nebudú sťažovať realizáciu smernice všetkými členskými štátmi. Toto sa vzťahuje najmä na pozmeňujúce a doplňujúce návrhy, ktoré sa zaoberajú plánmi opatrení v prioritných oblastiach vymedzených touto smernicou.
Po tretie, aby sme dosiahli vysokú úroveň ekologickej ochrany, musíme sa dohodnúť na logickom prístupe, ktorý budú pri identifikácii kontaminovaných pôd uplatňovať všetky členské štáty. Navrhované vynechanie prílohy II by nám zabránilo dosiahnuť náš cieľ.
Na záver mi dovoľte, aby som vyhlásil, že odteraz bude Komisia sledovať vývoj diskusie k jej návrhu v Rade a v Európskom parlamente. Podľa toho potom sformuluje svoje stanovisko.
spravodajkyňa. - (ES) Vážená pani predsedajúca, pred tým než začneme hovoriť o návrhu, za ktorý sa bude dnes dopoludnia hlasovať, chcela by som poďakovať spravodajcom zo všetkých politických skupín, obzvlášť pani Sornosovej zo Socialistickej skupiny v Európskom parlamente a nášmu priateľovi pánovi Prodimu, ktorí naozaj pracovali bok po boku a obohatili túto smernicu, ako aj skupine zelených/Európskej slobodnej aliancii a mnohým ďalším poslancom.
Dokument, o ktorom budeme hlasovať zajtra, obsahuje niekoľko pozmeňujúcich a doplňujúcich návrhov, ktoré boli výsledkom dohody, a teda bol obohatený príspevkami iných politických skupín. Je to dokument z veľkej časti založený na zhode názorov, čo je v rámci ekologickej politiky nečakané a môžeme povedať, že sa tu začína črtať nová európska politika a naskytuje sa nám nová cesta.
Tento dokument je neobyčajne inovatívny, keďže zodpovedá novému spôsobu zaobchádzania so smernicou. Čelíme skutočnosti, že iba deväť z 27 krajín má vypracovanú legislatívu na ochranu pôdy, čo predstavuje problém, s ktorým sa budeme musieť v budúcnosti ešte popasovať. Európa sa rozvíjala nerovnomerne a v súčasnosti majú niektoré krajiny politiku v oblasti pôdy na úrovni doktorátu, kým iné sú možno na úrovni základnej školy.
Ako môžeme docieliť politický konsenzus, spoločnú politiku, keď tu existujú také obrovské rozdiely? Bola to výzva, ktorú sme museli zvládnuť. Aké bolo jej riešenie? Pozreli sme sa do Zmluvy a zistili sme, že v rámci definovania smerníc článok 249 uvádza, že smernice predstavujú spoločné ciele, avšak ich realizácia a využitie sa môže ponechať na členské štáty; a my sme to urobili práve takto.
Posilnili sme články 1 a 2 až po článok 6, aby sme mohli vysvetliť spoločné ciele. Inými slovami, ujasnili sme si náš cieľ. Poznáme cieľ, ku ktorému sa potrebujeme dostať a musíme si uvedomiť, že udržateľnosť je proces, ktorý si vyžaduje zrozumiteľné ciele, avšak nie všetky krajiny sa k nemu musia približovať rovnakou rýchlosťou. Od tých, ktorí ešte doposiaľ nezačali napredovať, nemôžeme žiadať, aby robili to isté, čo ostatní.
Z tohto dôvodu požadujeme, aby bola realizácia ponechaná v rukách členských štátov s maximálnou mierou dodržiavania subsidiarity, čo by malo zahnať obavy niektorých krajín, ktoré už urobili určitý pokrok, že sa budú musieť ich úradné postupy opakovať. Bolo by zbytočné, aby tie krajiny, ktoré majú ochranu pôdy v poriadku, robili toto všetko ešte raz.
SKZmena a doplnenie smernice 2003/87/ES tak, aby sa činnosti leteckej dopravy začlenili do systému obchodovania s emisnými kvótami skleníkových plynov v rámci Spoločenstva (rozprava)
Ďalším bodom je správa pána Peter Liesea, v mene Výboru pre životné prostredie, verejné zdravie a bezpečnosť potravín, o návrhu pre smernicu Európskeho parlamentu a Rady, ktorou sa mení a dopĺňa smernica 2003/87/ES tak, aby sa činnosti leteckej dopravy začlenili do systému obchodovania s emisnými kvótami skleníkových plynov v rámci Spoločenstva ( - C6-0011/2007 -
Vážený pán predsedajúci, dámy a páni, je pre mňa obzvlášť zadosťučinením, že dnes môžem otvoriť dnešnú rozpravu o návrhu, aby sa činnosti leteckej dopravy začlenili do systému obchodovania s emisnými kvótami skleníkových plynov, známy ako ETS, v rámci Spoločenstva.
Rád by som poďakoval spravodajcovi, pánovi Liesovi, a Výboru pre životné prostredie, verejné zdravie a bezpečnosť potravín za ich úsilie. Rád by som tiež poďakoval ostatným trom výborom za ich účasť a prínos do tejto rozpravy.
Už teraz je vo veľkej miere známe, že klimatické zmeny sa dejú a zapríčiňuje ich činnosť ľudí. Opatrenia, ktoré sme počas desiatich rokov prijali rozhodnú, či sa nám podarí dostať túto situáciu pod kontrolu, alebo či dovolíme klimatickým zmenám dosiahnuť nebezpečnú úroveň, ktorá ohrozí pohodu a stabilitu našej spoločnosti. EÚ má možnosti, zdroje a vôľu byť na čele celosvetového úsilia v boji proti klimatickým zmenám. Je to jasný odkaz, ktorý prinesieme o niekoľko týždňov na Bali, kde sa bude diskutovať o Budúcich medzinárodných aktivitách v oblasti siete klimatických zmien. Táto príležitosť umožnila všetkým trom orgánom, Európskemu parlamentu, Rade a Komisii stanoviť si ambiciózne a záväzne ciele pre zníženie emisií. Aby sa nám podarilo dosiahnuť tieto ciele, musia všetky sektory, vrátane medzinárodnej leteckej prepravy, na seba prevziať svoj podiel zodpovednosti.
Až doteraz sme medzinárodnú leteckú dopravu relatívne zvýhodňovali v porovnaní s ostatnými odvetviami dopravného sektoru. Z hľadiska daní a DPH si medzinárodná letecká doprava stále užíva vymoženosti, ktoré si užívala ešte v čase, keď bola malým, začínajúcim sektorom po druhej svetovej vojne. V rokovaniach o Kjótskom protokole v 90-tych rokoch, boli letecká a námorná doprava oslobodené od plánov na zníženie emisií skleníkových plynov. Tieto plány zasiahli iba vnútroštátne lety. Dnes letecká doprava výrazne vzrástla, a stala sa základným kameňom globalizácie, keďže zbližuje ľudí a ekonomiky krajín. Komisia si plne uvedomuje dôležitosť leteckej dopravy pre medzinárodný obchod a rozvoj hospodárstva. Na druhej strane už začíname pociťovať negatívny dopad leteckej dopravy na životné prostredie, jasným príkladom je dramatický nárast emisií skleníkových plynov. Príspevok leteckej dopravy do celosvetových emisných kvót skleníkových plynov je rovnocenný s celkovými emisiami vo Veľkej Británii alebo v Kanade. V EÚ sú emisie CO2 z lietadiel takmer dvojnásobné ako v roku 1990 a do roku 2012 sa predpovedá nárast na 150 %.
Samozrejme však nemôžeme dovoliť, aby táto situácia pokračovala bez toho, aby sme proti nej podnikli nejaké kroky. Sektor leteckej dopravy musí tiež prispieť k boju proti klimatickým zmenám, inak bude letecká doprava zvýhodňovaná nad ostatné odvetvia hospodárstva, ktoré sa už teraz výrazne snažia znížiť svoje emisie. Toto je presne ten dôvod, prečo Komisia navrhla vo svojom oznámení v septembri 2005 celkový postoj pre boj proti účinku leteckej dopravy na podnebie.
Naša stratégia je založená na politikách, ktoré Spoločenstvo už použilo, ale zároveň ich aj posilňuje a rozširuje. Naše aktuálne politiky zahŕňajú výskum nových, čistejších technológií a ďalšiu modernizáciu v riadiacom systéme leteckej dopravy v Európe, prostredníctvom programov Jednotné európske nebo a Čisté nebo. Stále však tieto kroky nie sú postačujúce, potrebujeme ďalšie, a z toho dôvodu navrhla Komisia v decembri 2006, aby sa letecká doprava stala súčasťou systému obchodovania s emisnými kvótami skleníkových plynov Spoločenstva. O tomto návrhu tu dnes diskutujeme.
Prístup Komisie má dve štádia. Po prvé, od roku 2011 budú súčasťou tohto systému všetky lety v rámci EÚ. V druhom štádiu, od roku 2012, tu budú zahrnuté všetky lety lietajúce z a na letiská v EÚ. Začíname s vnútroštátnymi letmi: tým prejavujeme medzinárodne našu ochotu prevziať v tejto snahe vedenie. Zároveň povzbudzujeme našich medzinárodných partnerov, aby sa pridali k tejto spoločnej snahe.
Na poslednej konferencii Medzinárodnej organizácie civilného letectva (ICAO) v septembri, sme čelili silnému odporu zo strany mnohých krajín tretieho sveta ohľadom našich plánov zahrnúť do tohto obchodného systému všetky lietadlá, bez ohľadu na ich národnosť. Dôvody sa líšili v závislosti od krajiny, ale bolo jasné, že najmä rozvojové krajiny sa domnievali, že by sme mali začať doma, predtým ako použijeme tento systém pre lety lietajúce z a do ich krajín, a pre ich letecké spoločnosti.
Dôsledkom je, že musíme prejaviť viac odhodlania. Jedným z hlavných bodov tohto návrhu je to, že musí byť použitý pre všetky letecké spoločnosti, ktoré lietajú na linkách, ktoré patria do tohto systému, bez ohľadu na ich národnosť, aby sme sa tak vyhli diskriminácii. Tento návrh je v súlade s Chicagským dohovorom a bilaterálnymi leteckými dohodami. Toto stanovisko podporilo všetkých 42 európskych štátov na Konferencii ICAO. Európa zaznamenala formálne výhrady voči tejto otázke, čím nám dopriala priestor pre manévrovanie.
Ctižiadostivosť návrhu Komisie sa môže odmerať na základe jej výzvy stabilizovať emisie priemerne pre roky 2004-2006. Pokiaľ vezmeme do úvahy predpovede pre rapídny nárast leteckej dopravy, bude to mať značný účinok na životné prostredie. V roku 2020 ušetríme celkovo 183 miliónov ton CO2 ročne, čo sa rovná dvojnásobku aktuálneho ročného množstva emisií skleníkových plynov Rakúska. To znamená 46 % zníženie emisií v porovnaní so situáciou, kedy by letecká doprava nebola zahrnutá do obchodného systému Spoločenstva.
Pokiaľ ide o rozdelenie emisných práv pre jednotlivé letecké spoločnosti, navrhujeme jednoduchý prístup. V období pred rokom 2013, bude určité percento emisných práv pre leteckú dopravu dostupné prostredníctvom dražby, v súlade s percentom predávaným na dražbe iným sektorom. Zvyšná časť bude rozdelená bezplatne podľa kritéria, ako odmena pre vysokovýkonné letecké spoločnosti. Od roku 2013, podiel príspevkov, ktoré budú dostupné na základe dražby bude musieť byť v súlade s podielom, ktorý bol dohodnutý všeobecným prehľadom systému ETS. V poslednom rade, rovnaká metóda bude použitá pre rozdelenie zostávajúcej časti.
Dámy a páni, boj proti klimatickým zmenám je dnes najvyššou prioritou EÚ. Návrh, o ktorom sa rokuje, sa zaoberá jedným z najrýchlejšie rastúcich zdrojov emisií skleníkových plynov. Preto symbolizuje odhodlanie Únie v tejto otázke. Prostredníctvom konkrétnych krokov hľadá riadenie zložitých problémov v odvetví ekonomiky, kde neboli doposiaľ rozvinuté účinné politiky. Európa má povinnosť zohrávať vedúcu úlohu, ale musí tak urobiť spôsobom, ktorý nebude provokovať jej medzinárodných partnerov. S ohľadom na vážne pochybnosti, ktoré mnohí z nich vyjadrili, musíme prejaviť naše odhodlanie a prijať rozumné stanovisko. Komisia pevne verí, že návrh, o ktorom dnes uvažujeme, presne zodpovedá tejto potrebe.
Vážený pán predsedajúci, pán komisár, dámy a páni, za posledných pár mesiacov si takmer každý uvedomil, že musíme urobiť niečo, aby sme zabránili dramatickým klimatickým zmenám.
Správy Medzinárodného panelu pre klimatické zmeny (IPCC) a bývalého hlavného ekonóma Svetovej banky, pána Nicholasa Sterna, jasne naznačili, že cena za nič nerobenie je oveľa väčšia ako cena za niečo robenie. Sir Nicholas dokonca povedal, že ak budú klimatické zmeny pokračovať nekontrolovane, môže to mať rovnaké negatívne dôsledky v oblasti ekonomiky ako mali dve svetové vojny. Tento príklad jasne hovorí, že nejde o bezvýznamnú otázku alebo o nejakú vymyslenú správu Zelených, ale že ide o otázku konkrétnych ekonomických záujmov a niečo, čo sa skutočne týka každého jednotlivca. Preto bolo logické, že samit hláv štátov a predsedov vlád EÚ v marci rozhodol, že Európska únia zníži svoje emisie aspoň o 20 % do roku 2020 a, ak dosiahneme medzinárodnú dohodu, čo chceme urobiť, tak to bude až o 30 %.
Pre hlavnú oblasť ekonomiky je preto v rozpore vôbec neznížiť emisie a namiesto toho ich nechať nekontrolovateľne rásť. Ako povedal pán komisár, emisie z letectva sa od roku 1990 zdvojnásobili. Je potom dobré, že Komisia vytvorila návrh na zníženie emisií CO2 v leteckom sektore. Tento návrh však má aj nedostatky, a som si istý, že Európsky parlament sa im bude zajtra venovať prostredníctvom mnohých pozmeňujúcich návrhov.
Rád by som poďakoval všetkým tým, ktorí nám umožnili dosiahnuť to, čo verím, že bude zajtra uspokojivý výsledok, najmä tieňovým spravodajcom, pánovi Jarzembowskému, spravodajcovi vo Výbore pre dopravu a cestovný ruch, ktorý bol zapojený do procesu Hughes, a všetkým ostatným účastníkom z ostatných výborov, ktorí tu vyjadrili svoje názory. Hoci sa v niektorých stanoviskách rozchádzame, myslím, že sme sa dohodli na mnohých dôležitých bodoch a dohodneme sa aj zajtra, keď dôjde k hlasovaniu.
Zhodli sme sa, že chceme jednotný dátum začiatku. Lety v rámci Európy ako aj medzikontinentálne lety, ktoré vzlietajú alebo pristávajú v Európe, by sa mali stať súčasťou systému v ten istý deň. Je to nevyhnutné z dôvodu konkurencieschopnej nestrannosti a tiež preto, že dve tretiny emisií CO2 pochádzajú z medzikontinentálnych letov a nie z letov v rámci Európy. Prirodzene musíme hovoriť aj s tretími krajinami tak, aby Výbor pre životné prostredie, verejné zdravie a bezpečnosť potravín tiež prijal návrh, podľa ktorého by mala Komisia pokračovať v rokovaniach s tretími krajinami. Ak sa potom chceme dohodnúť na spoločných cieľoch a spoločnom prístupe, ktorý dosiahne to, čo dosiahol návrh Komisie, potom by sme tiež mali otvoriť rokovania s tretími krajinami.
Zhodli sme sa, a to je druhý bod, ktorý by som rád zdôraznil, že si želáme vydražiť oveľa väčší podiel príspevkov. To je dôležité pre nováčikov, ale hlavne pre zníženie "neočakávaných ziskov”, ktoré sú význačné práve pre sektor elektrickej energie. Ceny elektrickej energie vzrástli aj napriek tomu, že príspevky boli rozdelené bez akýchkoľvek nákladov. To je dôvod, prečo sa musí väčší podiel vydražiť a zisky sa musia vrátiť občanom vo forme nižších daní a poplatkov na ekologickú dopravu, to je to, o čom rozhodol výbor.
Zhodli sme sa na tom, že horný limit pre emisie by mal byť pod hranicou 100 %, pretože tu ide o zníženie a nie iba o stabilizovanie úrovní CO2. Navyše sa Výbor pre životné prostredie rozhodol zaviesť násobok dvoch, aby mohol zobrať do úvahy aj emisie oxidu dusíka. Ak Komisia urobí návrh, ktorý sa potom prijme ako alternatívny spôsob ako riešiť otázku oxidu dusíka, potom môžeme od násobku dvoch upustiť, momentálne ho však potrebujeme. Navyše je veľmi dôležité zaviesť klauzulu o účinnosti a Výbor pre životné prostredie rozhodol aj o tomto. Musíme dosiahnuť ciele, ktoré si stanovili samotné letecké spoločnosti pre zlepšenie účinnosti a musíme zabrániť tomu, aby si letecký priemysel mohol jednoducho vykúpiť cestu von.
Dámy a páni, zajtra dôjde v niektorých otázkach k veľmi tesnému hlasovaniu. Stále existujú body, na ktorých sme sa všetci nezhodli. V mene mojej skupiny, nie ako spravodajca, môžem povedať, že Výbor pre životné prostredie zašiel v niektorých bodoch priďaleko. Napríklad by sme nemali podporiť 75 % obmedzenie a stále by sme mali dosiahnuť úľavu pre malé a stredne veľké podniky. Skupina Európskej ľudovej strany (Kresťanskí demokrati) a Európski demokrati nebudú v žiadnom prípade hlasovať za túto správu a verím, že Parlament ako taký poskytne Rade jasný signál.
Nemali by sme sa uspokojiť iba s vyjadrením všeobecných cieľov pre riešenie klimatických zmien, ale mali by sme zaviesť konkrétne právne predpisy. S veľkým záujmom si všímame či Rada premení svoje slová na skutočnosť, alebo či nesplní svoje vlastné ciele, alebo dokonca oslabí návrh Komisie. To nebude Európsky parlament akceptovať.
spravodajca Výboru pre hospodárske a menové veci, požiadaného o stanovisko. - (FR) Pán predsedajúci, pán komisár, pán spravodajca, v prvom rade by som chcel poďakovať Komisii za to, že sa bez čakania na rozhodnutie Medzinárodnej leteckej agentúry IATA odvážila porušiť tabu v leteckej doprave a zároveň blahoželám spravodajcovi za to, že to podporil.
Ako spravodajca Výboru pre hospodárske a menové veci sa zameriam len na jeden bod: otázku hospodárskej súťaže.
Uviedli ste, pán komisár, že táto smernica odstráni chybu v nariadeniach, ktoré zvýhodňujú iné druhy dopravy pred leteckou. To je vynikajúca vec.
V tomto prípade by sa spôsobom, akým sa uplatňuje, nemalo skončiť uprednostňovanie niektorých spoločností pred ostatnými. Prakticky každý z nás tento rok aspoň raz cestoval s leteckou spoločnosťou, ktorá pred tromi rokmi neexistovala. Nemôžeme preto zaručiť príjmy pre existujúce spoločnosti. Čím väčší podiel kvót bude určený na rozdelenie formou aukcie, tým lepšia bude hospodárska súťaž.
spravodajkyňa Výboru pre priemysel, výskum a energetiku. - (RO) Pán predsedajúci, páni komisár, milí kolegovia, ako spravodajkyňa Výboru pre priemysel, výskum a energetiku (ITRE) požiadaného o stanovisko môžem povedať, že aj v našom výbore sa o smernici intenzívne diskutovalo.
Snažili sme sa nájsť podľa možnosti čo najsprávnejšiu vyváženosť medzi opatreniami nevyhnutnými na ochranu životného prostredia na jednej strane a na druhej strane opatreniami nevyhnutnými na zabezpečenie konkurencieschopnosti európskeho leteckého priemyslu, ako aj na zavedenie rovnakého zaobchádzania so všetkými leteckými spoločnosťami v Európskej únii.
podpredsedníčka Komisie. - Pán predsedajúci, reforma komitológie, o ktorej bolo rozhodnuté v júli 2006, zaviedla "regulačný postup s kontrolou", ktorý dáva Európskemu parlamentu právo veta, vzťahujúce sa na opatrenia všeobecného rozsahu, ktoré pozmeňujú základný právny akt prijatý spolurozhodovacím postupom.
V rámci tejto reformy sa všetky tri inštitúcie zhodli na spoločnom vyhlásení, v ktorom sa zaviazali prispôsobiť tomuto novému postupu 26 prioritných základných aktov, a Komisia prijala na konci minulého roku 26 prioritných návrhov na prispôsobenie. Je v našom spoločnom záujme, aby sme tieto nástroje prispôsobenia prijali čo najskôr. Komisiu teda veľmi teší, že Parlament je teraz po dosiahnutí dobrých a čestných kompromisov medzi inštitúciami pripravený hlasovať o niekoľkých legislatívnych uzneseniach.
Ďalšie dôležité body budú na programe iného zasadnutia Európskeho parlamentu neskôr tento mesiac, a ja verím, že budeme schopní vyriešiť aj tieto body. Chcem poďakovať spravodajcom z rôznych výborov za ich veľmi kooperatívny a konštruktívny prístup.
V dôsledku toho by mohol byť celý balík uvedených 26 prioritných návrhov na prispôsobenie pripravený na prijatie ešte pred koncom tohto roka. To by bol veľmi dobrý výsledok, ktorý pripraví cestu k takzvanému "všeobecnému prispôsobeniu". Ako viete, Komisia sa zaviazala revidovať okrem týchto 26 prioritných aktov všetky doterajšie základné právne akty prijaté spolurozhodovacím postupom, a to s cieľom uviesť ich do súladu s novým regulačným postupom s kontrolou. Komisia tento záväzok dodrží a navrhne toto všeobecné prispôsobenie všetkých neprioritných aktov. Pôjde celkove o zhruba 220 aktov. Tento proces bude mať formu štyroch alebo piatich súhrnných návrhov alebo balíkov návrhov, pričom prvý z nich by sa mal do Európskeho parlamentu dostať už v novembri. Ďalšie dva súhrnné návrhy budú nasledovať s odstupom niekoľkých týždňov a záverečný návrh tesne pred koncom roka alebo na začiatku budúceho roka.
Tretím aspektom revidovania kontrolných právomocí Parlamentu je revízia dohody uzatvorenej v roku 2000 medzi Komisiou a Parlamentom o postupoch pri komitológii. Tu by som chcela poďakovať Parlamentu, a predovšetkým pánom Galeotemu a Corbettovi za vynikajúcu kooperatívnu atmosféru, ktorá prevládala pri rokovaniach. Tiež by som im rada poďakovala za to, že súhlasili s tým, aby sa zvláštne postupy stanovené v tejto dohode použili vo všetkých výnimočne naliehavých prípadoch.
Som rada, že môžem oznámiť, že výsledky týchto rokovaní boli politicky podporené a že Komisia bude môcť pristúpiť k formálnemu prijatiu revidovanej dohody, len čo výstup z týchto rokovaní formálne schváli Parlament. Verím, že dohoda, ktorú sme dosiahli, našim dvom inštitúciám v budúcnosti pomôže účinnejšie pracovať.
v mene skupiny PPE-DE. - (DE) Pán predsedajúci, pani komisárka, táto diskusia o komitológii prebieha už dlho. Na základe správy Basel II získal konečne Európsky parlament kontrolné právomoci, ktoré by mali byť v demokracii bežné, a to s húževnatým odporom Rady a s odporom Komisie. Teraz sa musíme snažiť prispôsobiť zodpovedajúcim spôsobom smernice. Kladieme dôraz na otázku prispôsobovania príslušných smerníc - a je to pochopiteľné. Dôležitým aspektom je otázka, v akom rozsahu smernice legislatívne prispôsobovať.
Dohoda medzi Parlamentom, Komisiou a Radou je však o tom, ako môže byť Parlament primerane zapojený. Pani komisárka vyjadrila nádej, že Parlament prijme príslušné prispôsobenia už v priebehu tohto roka. Pre nás je dôležité, aby bol Parlament o procesoch informovaný včas a aby oznamovanie informácií Parlamentu cestou výborov komitológie prebiehalo rýchlo. Samotná fáza vykonávania sa ešte len začne a čas nám dá odpoveď na to, či budú týmto spôsobom posilnené právomoci Parlamentu.
To isté sa týka žiadostí o naliehavú rozpravu. Aby som uviedol príklad - ďalším bodom programu sú účtovné štandardy IFRS 8. Tu bol postup taký, že sme boli v rámci komitológie bohužiaľ len informovaní Komisiou na poslednú chvíľu. Potom sa od nás očakávalo, že pomerne rýchlo prijmeme rozhodnutie. Kľúčové bude, nehľadiac na proces formálneho prispôsobenia, či Komisia, príslušné generálne riaditeľstvá, úradníci pracujúci v tejto oblasti, budú mať vôľu zapojiť Parlament včas do práce. Až potom bude možná skutočná kontrola. Na tomto sa ukáže, či je Komisia ako celok za, alebo nie je.
v mene skupiny PSE. - (FR) Pán predsedajúci, pani komisárka, opäť tu hovoríme o komitológii. V zásade ide o to, ako ste povedali, aby bola naplnená dohoda, ktorú sme všetci privítali ako úspech, keď sme ju v júli 2006 uzatvorili.
Sú tu dva aspekty - praktický aspekt, ktorým sa nebudem znovu zaoberať, ale tiež premietnutie tejto dohody do každej zo smerníc, a dnes sa zaoberáme 26 prioritnými smernicami. Hovorím o smerniciach, ktoré boli postúpené Výboru pre hospodárske a menové veci. Z tohto hľadiska by som chcela vyjadriť naše odhodlanie, aby postoj Európskeho parlamentu, keď bude prerokúvať týchto 26 prioritných smerníc, bol čo najsúdržnejší. Pri týchto 26 smerniciach ide o použitie tej istej dohody o komitológii a odtiaľ vyplýva myšlienka podobného prístupu. Ako však dobre vieme, pri týchto rokovaniach sa diabolské nástrahy schovávali v detailoch, a my sme na ne pri týchto rokovaniach narazili v troch špecifických bodoch, ktoré by som rada stručne spomenula.
Prvý bod sa týka niečoho, čo sme vo Výbore pre hospodárske a menové veci, ale nielen v ňom, chápali ako provokáciu. Komisia predložila vo veci účtovných štandardov, čo je oblasť, v ktorej Európsky parlament vykonáva plnú právomoc, predložila Komisia návrh, v ktorom sa uvádzalo, že sa má automaticky použiť postup ako pri naliehavom prípade. Nesúhlasili sme s tým, a našťastie vidím, že sa nám podarilo Komisiu v tomto ohľade presvedčiť, aby prestala so svojimi systematickými žiadosťami o prerokúvanie postupov v naliehavých prípadoch, čo by Parlament zbavilo skutočného práva kontroly v oblasti, kde naopak preukázal, že jeho zásahy môžu byť užitočné, účinné a relevantné.
Druhým bodom je samozrejme otázka toho, čo poznáme ako "doložky o platnosti" alebo doložky o revízii. Komisia a Rada sa skutočne snažili, aby tieto doložky zmizli. Cítili, že to je vnútorná súčasť dohody o komitológii, ktorá bola uzatvorená vlani. V duchu spolupráce sme zabezpečili, aby bola Komisia pravidelne každé tri roky vyzývaná na kontrolu účinnosti a demokratického fungovania podmienok prenosu výkonných právomocí. Domnievam sa, že ide o dobrý spôsob, a konštatujem, že zo záväzku, ktorý na seba Komisia zobrala prostredníctvom toho, čo sa teraz nazýva doložka o revízii, vyplýva, že je teraz na Komisii, aby sa pozrela na to, aký je rozsah jej právomocí, a aby odôvodnila všetky prípadné zmeny právnych predpisov alebo skutočnosť, že k takým zmenám nedôjde.
Tretím bodom je bezpochyby otázka rozsahu pôsobnosti. Sme svedkami toho, že Rada nie vždy nasleduje návrhy Komisie, či už pokiaľ ide o transparentnosť alebo prehľadnosť, definovanie cezhraničných misií alebo o ekvivalencie.
Domnievam sa však, že v duchu spolupráce, a to aj zo strany portugalského predsedníctva, dospejeme k výsledku, ktorý by mal uspokojiť všetky inštitúcie, a táto skutočnosť ma teší.
(ES) Pán predsedajúci, po prejavoch pani podpredsedníčky Komisie a kolegyne pani Berèsovej je môj prejav skoro zbytočný.
Bol som zodpovedný za správu Výboru pre právne veci a v zhode s našimi kolegami z Výboru pre hospodárske a menové veci sme dospeli k záveru, že naliehavý postup, ktorý Komisia požadovala v článku 6 odsek 2 pododsek 2, nebol nevyhnutný, lebo v súčasnosti je spolupráca medzi Parlamentom a Komisiou, ale aj Radou, výborná.
V dôsledku toho správa Výboru pre právne veci požaduje, aby bol tento článok vypustený, a navrhuje dva ďalšie body odôvodnenia, dve ďalšie zmeny bodov odôvodnenia, ktoré sú zamerané na zdôraznenie pružnosti postupu.
Po prijatí bodov odôvodnenia 1 a 2 vo výbore došlo na rokovanie medzi Parlamentom a Komisiou, o ktorom hovorila pani Wallströmová a na ktorom sme zostavili konečný pozmeňujúci a doplňujúci návrh, pozmeňujúci a doplňujúci návrh č. 4, ktorý nahrádza doterajší pozmeňujúci a doplňujúci návrh č. 2 a stanovuje popis spolupráce medzi všetkými tromi inštitúciami. Inými slovami, v tomto texte je dôležitá posledná veta, ktorá hovorí, že Komisia, Rada a Európsky parlament musia rokovať usilovne v záujme zaistenia toho, aby tieto pravidlá a ich výklady mohli byť prijaté včas, a aby tak nebolo podkopané vnímanie a v konečnom dôsledku aj dôvera investorov.
Myslím, že by v tejto chvíli táto kompromisná formulácia dosiahnutá v spolupráci Parlamentu, Rady a Komisie mohla pomôcť vyriešiť problémy bez toho, aby sme sa museli uchyľovať k naliehavämu postupu, ktorý Komisia pôvodne navrhovala.
podpredsedníčka Komisie. - Pán predsedajúci, ďakujem vám za konštruktívne komentáre v tejto neskorej hodine.
Dovoľte mi dva posledné stručné komentáre. Najprv, čo sa týka registra, myslím, že máte úplnú pravdu, keď zdôrazňujete nevyhnutnosť disponovať informáciami o postupe, byť dobre informovaní a nevyhnutnosť pokroku v rôznych materiáloch, a jedno z opatrení, na ktorých sme sa zhodli, je samozrejme aj aktualizácia registra komitológie.
Na tom sme sa zhodli medzi inštitúciami. Komisia do toho investuje a sme si istí, že do marca budúceho roka bude všetko v prevádzke. Myslím si teda, že prinajmenšom toto opatrenie pomôže, ale budeme tiež samozrejme nabádať naše pracoviská, aby čo najužšie spolupracovali s Parlamentom.
V druhom komentári chcem jednoducho povedať, že dúfam, že sa zhodneme na tom, že celá myšlienka, ktorá stojí za týmto špecifickým postupom, je zabezpečiť, aby sme mali pevné a súdržné uplatňovanie nových pravidiel. Preto sme tiež navrhli tento typ balíkov alebo súhrnných návrhov, a to je, ako sa domnievam, cesta vpred - zaručiť, aby sme tesne nasledovali to, na čom sme sa zhodli, a aby sme tiež mohli medzi našimi dvoma inštitúciami riešiť otázky čo najúčinnejšie.
predsedníčka Výboru pre hospodárske a menové veci. - (FR) Pán predsedajúci, pán komisár, v poradí rozpráv, ktoré vedieme, je určitá logika, pretože v tejto rozprave musíme rozhodnúť, či prijať na európskej úrovni takzvaný štandard IFRS 8.
V predchádzajúcej rozprave dňa 25. apríla 2007, keď mal Parlament o tomto štandarde rozhodnúť, sme nemali pochybnosti o tom, že nie sú podmienky na to, aby sme mohli tento krok podniknúť. Boli na to dva dôvody.
Prvým dôvodom bolo to, že sme krátko predtým dali Európskej komisii a Rade veľmi jasný signál o tom, že sa domnievame, že proces zbližovania s tretími krajinami v oblasti uznania ich účtovných štandardov, do ktorého Európska únia vtedy vstupovala, sa nemôže obmedziť na to, aby tieto krajiny prevzali medzinárodné štandardy a urobili iba Control C - Control V. Domnievali sme sa, že konvergenčný proces by mal byť obojstranný.
Pokiaľ ide o štandard IFRS 8, mali sme dojem, že toto nie je cesta, ktorú by nasledovala medzinárodná organizácia, a chceli sme na to upozorniť verejnosť.
Druhým dôvodom bolo, že nás mnohí ľudia varovali, a to podľa môjho názoru celkom správne, že tento účtovný štandard bol navrhnutý pre všetkých užívateľov, predovšetkým účtovníkov, investorov a osoby vykonávajúce dohľad, bez toho, aby sa najskôr urobilo hodnotenie vplyvu.
Poznáme však posadnutosť Komisie, ktorej predsedá pán Barroso, spočívajúcu v tom, že chce, aby sa hodnotenia vplyvu vykonávali celkom pravidelne ako súčasť lepšej tvorby právnych predpisov, ktoré jej slúžia ako časový plán. Zdá sa nám, že to, čo platí na úrovni Európskej únie, by malo platiť aj na samoregulačné medzinárodné orgány štandardizácie. Požiadali sme teda Komisiu, aby vykonala hodnotenie vplyvu sama, pretože k dispozícii nebolo nijaké vyhodnotenie z orgánu medzinárodného pôvodu.
Komisia splnila svoj formálny záväzok tým, že podľa dohody predložila začiatkom septembra závery hodnotenia vplyvu Výboru pre hospodárske a menové veci. Musíme však uznať, že rozsah tohto posúdenia a spôsob, akým boli so zúčastnenými stranami vedené rozhovory, musí byť v budúcnosti bezpochyby revidovaný, aby sa zlepšilo spektrum tých, s ktorými sa vedú rozhovory, aby to neboli len tí, ktorí sú nazývaní prípravármi, teda tí, ktorí zostavujú účty.
Stále platí, že tento Parlament si v dôsledku svojej vôle pokročiť v tejto rozprave a možno tiež prispieť k tomu, aby si medzinárodné štandardy získali na celom svete referenčnú platnosť, želá dnes prijať štandard IFRS 8, čo ukazuje, že má zmysel pre vážnosť v procese prijímania účtovných noriem, ako aj zmysel pre zodpovednosť.
Pretože začína dôležitá diskusia so Spojenými štátmi americkými v záujme definovania podmienok, za ktorých by aj táto krajina mohla prijať účtovné štandardy, zdá sa nám, že je dôležité preukázať odhodlanie, že tak chceme sami urobiť, a to jasne a zodpovedne.
Dúfam, že tento Parlament zajtra prijme účtovný štandard IFRS 8 a že zdôrazní, že len čo bude revidovaný - a tento proces je už v rámci Rady pre medzinárodné účtovné štandardy (IASB) spustený - bude zohľadnená potreba presných finančných informácií o tom, aké sú skutočné aktivity skupín. Mnohé mimovládne organizácie sú citlivé na skutočnosť, že prostredníctvom týchto informácií môže byť tým, ktorých sa dotýkajú aktivity skupín, podaný jasnejší obraz o tejto činnosti - napríklad o ťažbe v niektorej konkrétnej zemepisnej oblasti alebo podľa krajín tam, kde je to relevantné.
Záverom, a tým skončím, by som chcela Komisii znovu povedať, že sa domnievame, že výsledkom týchto postupov je veľmi dôležitá výzva, aby bol rovnocenne rešpektovaný Európsky hlas, a aby hodnotenia vplyvu umožňovali zúčastneným stranám vyjadriť svoje stanoviská.
Chcel by som vás upozorniť, že hlasovanie sa nebude konať zajtra, ale až v stredu.
člen Komisie. - Pán predsedajúci, rád by som úprimne poďakoval Výboru pre hospodárske a menové veci za vynikajúcu prácu, ktorú vykonal, pokiaľ ide o prijatie Medzinárodného štandardu účtovného výkazníctva (IFRS) 8 - Prevádzkové segmenty, nového štandardu týkajúceho sa segmentových informácií.
Potom, čo Rada pre medzinárodné účtovné štandardy (IASB) v novembri 2006 tento štandard vydala, rozprúdila sa diskusia o vhodnosti IFRS v európskych súvislostiach. Táto diskusia bola užitočná. Museli sme zabezpečiť, že Európska únia neprijme nový účtovný štandard len v snahe o priblíženie sa príslušnému štandardu Spojených štátov, ale najmä preto, že zlepší kvalitu finančných informácií a prispeje k verejnému blahu v Európskej únii.
Kým Komisia a Parlament dosiahli konečné rozhodnutie, zhodli sa v máji 2007, že útvary Komisie urobia analýzu možných dôsledkov prijatia štandardu IFRS 8. V júli a auguste sa uskutočnila verejná konzultácia, pri ktorej boli zhromaždené názory zainteresovaných subjektov na celkový vplyv zavedenia IFRS 8, týkajúce sa nákladov a výnosov. Môj útvar pripravil na základe takmer 200 príspevkov správu, ktorá bola Parlamentu postúpená dňa 10. septembra 2007. Hlavný záver správy je ten, že výnosy z prijatia štandardu IFRS 8 presiahnu náklady. Ďalej mnoho zúčastnených zdôrazňovalo, že rýchle podporenie štandardu IFRS 8 by odstránilo neistotu vo veci zaobchádzania s finančnými správami pre obdobie končiace v decembri 2007.
Dovoľte mi, aby som zdôrazniť, že sme si boli dobre vedomí obáv, ktoré boli vyjadrené vzhľadom na zavedenie tzv. "koncepcie riadenia", ktorá dáva manažmentu pri porovnaní s doterajším štandardom týkajúcim sa segmentového vykazovaní voľnejšiu ruku. Niektorí zúčastnení mali obavy, že v štandarde IFRS 8 chýbajú prísne požiadavky na podrobné zemepisné informovanie, pretože údajne nevyžaduje dostatočné detaily samostatne pre jednotlivé krajiny. Diskusie so zúčastnenými však odhalili, že štandard IFRS 8 môže tento druh informovania skôr zlepšiť. Ďalej sa zdá, že v tejto oblasti nemôžu byť podľa nášho názoru - a podľa názorov väčšiny tých, ktorí odpovedali vo verejnej konzultácii - konkrétne obavy rozptýlené prostredníctvom štandardu účtovného výkazníctva o segmentovom informovaní. Toto by bolo možné lepšie dosiahnuť prostredníctvom ďalšieho rozvoja rámcových podmienok, týkajúcich sa aspektov sociálnej zodpovednosti spoločností.
Zhodli sme sa, že štandard IFRS 8 by sa nemal prijímať iba kvôli približovaniu, hoci si myslíme, že je zásadné chápať túto otázku v širších súvislostiach Európskej únie a skutočne celosvetových štandardov. Pred niekoľkými rokmi sme sa všetci zhodli, že by sa Európa nemala vydávať cestou svojej vlastnej série štandardov, ale že by mala podporiť a presadzovať rozvoj vysoko kvalitnej celosvetovej série štandardov, ako je IFRS.
Pracujeme na zlepšení riadenia Rady pre medzinárodné účtovné štandardy (IASB). Dňa 7. novembra vydala Európska komisia, Komisia Spojených štátov amerických pre burzu a cenné papiere a Japonská agentúra pre finančné služby spoločné vyhlásenie, v ktorom oznámili, že sa dohodli na tom, že sa budú usilovať o určité zmeny na účely posilnenia medzinárodného rámca Nadácie Výboru pre medzinárodné účtovné štandardy (IASC). Tieto zmeny sa pripravujú s cieľom posilnenia zodpovednosti členov správnej rady nadácie, a to najmä nahradením súčasného postupu menovania členov správnej rady na základe kooptácie postupom, keď budú za konečné schválenie členov správnej rady zodpovedné orgány verejnej moci.
V spoločnom vyhlásení bol rovnako uznaný význam ďalšieho posilňovania riadnych postupov IASB, a to vrátane vykonávania hodnotenia vplyvu. Táto dohoda poskytuje silný základ na riešenie obáv, ktoré vyjadril Európsky parlament. Rovnako odráža problémy zistené v dvoch monitorovacích správach Komisie, určených Rade ECOFIN o riadení Rady pre medzinárodné účtovné štandardy (IASB). S Nadáciou Výboru pre medzinárodné účtovné štandardy a s medzinárodnými partnermi budeme v nadchádzajúcich mesiacoch pracovať na tom, aby sme dospeli k podrobnejším návrhom. Samozrejme v rámci tohto procesu budeme viesť úzky dialóg s Európskym parlamentom. Verím, že výstup tohto procesu zabezpečí, že štandardy, ktoré zodpovedajú európskym potrebám, budú ľahko použiteľné zo strany všetkých zúčastnených subjektov v Európskej únii, ako aj na celom svete.
Rád by som ešte povedal pár slov na záver. Rýchle prijatie štandardu IFRS 8 je dôležité z dvoch dôvodov. Zlepší kvalitu finančného informovania a poskytne istotu všetkým účastníkom trhu. Diskusie, ktoré prebiehali minulý mesiac, ukázali, že v procese schvaľovania bude nutné širšie zapojenie Európskeho parlamentu. Komisia bude tiež naďalej pracovať s IASB, s nadáciou IASC a s našimi medzinárodnými partnermi na zabezpečení toho, aby bol proces rozvíjania medzinárodných účtovných štandardov celkom zodpovedný a transparentný a aby zodpovedal potrebám európskych zúčastnených subjektov.
v mene skupiny PPE-DE. - Pán predsedajúci, pán komisár, proces prijímania štandardu IFRS 8 príznačne ukazuje, kde dnes v Európe sme s vykonávaním a schvaľovaním štandardov IFRS. Rád by som hneď na začiatku veľmi jasne povedal tým, ktorí možno vždy považujú za samozrejmé opak toho, čo Parlament, že väčšina Európskeho parlamentu podporuje IFRS, podporuje celosvetový štandard a chce v tejto veci ísť týmto smerom, ktorý je správny.
Mali by sme sa pozrieť na proces schvaľovania štandardu IFRS, a to predovšetkým z toho hľadiska, či je teraz všetko v poriadku. Komisia predloží Parlamentu spolu so štandardom krátke vysvetlenie, Komisia a aplikačná sféra chcú štandard zaviesť pomerne rýchlo, tlak zo strany aplikačnej sféry je stále silnejší a tí, ktorí to musia odôvodniť občanom, ani nedostanú príležitosť utvoriť si na vec názor.
Komisia nariadila primeranú fázu, ale teraz si budeme musieť vážne pohovoriť o tom, čo sa stalo, pretože vykonávacia fáza je teraz so spätnou platnosťou odložená. Aby sa toto už v budúcnosti neopakovalo, je nevyhnutné, aby inštitúcie legislatívneho procesu, ako je Európsky parlament, boli o práci informované včas. Minulý týždeň som uvítal oznámenie Komisie o organizácii SSI, Japoncoch a Medzinárodnej organizácii komisií pre cenné papiere (IOSCO). Čo teda prezentovala organizácia IFRS - pokiaľ ide o jej vlastné riadenie - je správny, ale veľmi oneskorený krok k primeranej legitimite a riadeniu. Európsky parlament musí venovať osobitnú pozornosť tomu, či sú dodržiavané demokratické pravidlá hry.
To neznamená, že musí byť Európsky parlament priamo zapojený, ale iba ak bude proces prebiehať správne, budeme môcť zaručiť, že pobeží dobre aj v budúcnosti, keď budú zavádzané jednotlivé štandardy - a v budúcnosti by mal byť s nami prekonzultovaný každý jednotlivý štandard.
v mene skupiny ALDE. - Pán predsedajúci, prijatie štandardu IFRS 8 našim spoločnostiam umožní, aby používali štandardy pre bežný rok a skoncovali s neistotou.
Koncepcia riadenia našim spoločnostiam umožní, aby vykazovali verejne, a to v rovnakej štruktúre, aká sa používa pre vnútornú potrebu, a tým bude znížené bremeno spojené s vykazovaním. Užívatelia budú mať prístup k informáciám, ktoré boli predtým uchovávané interne. Štandard IFRS 8 je tak výhrou pre spoločnosti, ako aj pre investorov.
Mám však určité obavy spojené s hodntoením vplyvu, ktoré je podľa vzoru, o ktorom som predtým hovorila. Tentoraz sa zdalo, že respondenti sú v prevažnej miere tvorcovia a nie užívatelia, a pokiaľ ide o užívateľov, neboli tam žiadne otázky zamerané na porovnateľnosť. Je možné, že bude nutné prijať vo veci hodnotenia vplyvu celkove aktívnejší prístup, a tu určite nepomohlo, že jednému z odvetví dôležitých pre hodnotenie vplyvu neboli položené žiadne kľúčové otázky.
Ďalej chcem povedať, že niektoré odôvodnenia v správe odôvodňujú veľmi málo. Mne pripadajú skôr ako ten typ dokumentov, ktoré sa zostavujú pred rokovaniami s nádejou na to, že sa podarí dosiahnuť dohodu.
Legislatívny plán a plán práce Komisie na rok 2008 (rozprava)
Ďalším bodom je rozprava o legislatívnom pláne a pláne práce Komisie na rok 2008.
predseda Komisie. - Pán predseda, nasledujúcich 12 mesiacov bude mať pre Európu zásadný význam vzhľadom na našu budúcu účinnosť, naše miesto vo svete, dôveru našich občanov k našim schopnostiam splniť ich očakávania. Máme dôvod byť sebavedomí. Dohoda o Lisabonskej zmluve bola veľmi dobre prijatá rovnako ako spôsob, akým bola dosiahnutá. Odmietli sme odvrátiť svoju pozornosť od hlavného zámeru poskytnúť Únii nástroje, ktoré potrebuje pre budúcnosť. Vládlo tu skutočné odhodlanie pustiť sa do práce.
Náš hospodársky program zároveň priniesol výsledky v podobe hospodárskeho rastu a pracovných miest a v tomto roku prispel k vyváženiu rizík zvýšenej nestability. Riešime dôležité problémy: od energetiky po migráciu, od zamestnanosti po rozvojovú pomoc, predovšetkým v Afrike, a len za niekoľko týždňov budeme mať na Bali príležitosť potvrdiť naše celosvetové vedúce postavenie v boji proti klimatickým zmenám.
Stručne povedané, Európska únia má výsledky. Dokázala prekonať ťažkú situáciu, ktorej sme čelili v roku 2005. Ako užitočná sa ukázala dvojitá stratégia, ktorú navrhla Komisia v roku 2006 a ktorá sa zamerala na konkrétne výsledky pre občanov, a zároveň poskytla riešenie inštitucionálneho usporiadania.
Som presvedčený, že Únia je dobre pripravená na rok 2008. Je nevyhnutné využiť to na dosiahnutie čo najlepších výsledkov, plnenie našich záväzkov, presadzovanie kľúčových návrhov, ktoré sú už predložené, udržanie kroku s novými iniciatívami a zároveň dôkladné sledovanie dlhodobých výziev. Okrem toho musíme tiež rešpektovať a podporovať proces ratifikácie Lisabonskej zmluvy a ukázať občanom, čo môže Európska únia ponúknuť pred blížiacimi sa voľbami do Európskeho parlamentu v roku 2009.
Preto vítam túto príležitosť, vysvetliť príspevok Komisie k úspešnému roku 2008 predstavením nášho legislatívneho plánu a plánu práce na rok 2008. V tejto súvislosti by som rád poďakoval Európskemu parlamentu za jeho aktívnu účasť pri tvorení tohto programu. K vytvoreniu nášho programu prispela predovšetkým vyčerpávajúca súhrnná správa, ktorú pripravila konferencia predsedov výborov a ktorú schválila konferencia predsedov. Mnoho návrhov Komisie priamo zodpovedá prioritám uvedeným vo vašej súhrnnej správe.
Najskôr mi však dovoľte stručne sa vyjadriť o vykonávaní programu na rok 2007.
V minulom roku sme v tomto čase rokovali o cieľovom zozname strategických iniciatív plánovaných na tento rok. Aby som uviedol len niekoľko najviditeľnejších iniciatív, je to mnoho kľúčových aktivít, ako napríklad strategický prieskum energetiky, nedávne návrhy týkajúce sa pracovného prisťahovalectva, flexiistoty, trhu s vínom a prístupu na trh.
Do konca nasledujúceho mesiaca budú prijaté všetky strategické iniciatívy, okrem jednej výnimky. Je to smernica o obchodovaní s emisiami, ktorú som sa rozhodol odložiť o mesiac, t.j. na január. Dôvodom bolo zabezpečiť, aby zásadné rozhovory na Bali neboli ničím rušené, pretože chcem, aby pri nich Európska únia vystupovala jednotne. Získame tak čas na dokončenie nevyhnutných rokovaní o tom, ako uskutočniť dohodnuté ciele Európskej únie týkajúce sa skleníkových plynov a obnoviteľných zdrojov energie. Som si istý, že budete súhlasiť, že to dáva zmysel a môže to znamenať čas, ktorý získame, pretože príprava určite umožní jednoduchšie dosiahnuť zhodu s našimi členskými štátmi.
Okrem strategických iniciatív sme sa zaviazali vykonať veľa prioritných iniciatív v 18-mesačnom období. Mnohé z nich sa teraz hlásia o slovo. Počas nasledujúcich týždňov sa vyskytnú návrhy na hypotekárny úver, nástroje na ochranu obchodovania a znižovania emisií CO2 z automobilov. Do konca roka by sme mali dosiahnuť zníženie o 70 % a za 18 mesiacov, t.j. v júni budúceho roka, o celých, alebo takmer 100 %.
Zdá sa tiež, že rok 2007 bude rozhodujúci pre prípravu na budúcnosť. Najmä nasledujúci týždeň, keď predložíme súbor kľúčových návrhov týkajúcich sa hospodárskej a sociálnej budúcnosti Únie. Jednotný trh prostredníctvom prieskumu zosilnie, bude inovačný a konkurencieschopný, prinesie priamy úžitok spotrebiteľom a podnikateľom a umožní Európe čo najpozitívnejšie ovplyvňovať globalizáciu. Okrem toho predložíme návrh na podporu príležitostí, prístupu a solidarity v Európe 21. storočia, ktorý budúci rok podporí úplné oznámenie o modernizovanom sociálnom programe.
Budeme venovať osobitnú pozornosť tomu, ako budeme môcť využiť Lisabonskú zmluvu a jej protokoly na pokrok v oblasti služieb všeobecného záujmu. Tieto nové príležitosti využijeme na to, aby sme zistili, ako môžeme priniesť skutočnú pridanú hodnotu na zabezpečenie úlohy týchto služieb a zároveň zlepšovať kvalitu života všetkých Európanov.
Veľmi sa teším na reakcie Európskeho parlamentu a Rady na prieskum vnútorného trhu a sociálnu predstavu. Verím, že nám spoločne poskytnú rovnováhu potrebnú na pokrok v kľúčových oblastiach nášho hospodárskeho a sociálneho programu. Dokazujú, že Európa má správne nástroje a našim občanom ponúkajú správny program na prispôsobenie sa globalizácii a možnosti formovať ju.
Dovoľte mi, aby som sa teraz zameral na legislatívny plán a plán práce Komisie na rok 2008. To je náš politický program na rok 2008. Vysvetľuje naše hlavné iniciatívy a zakladá sa na našom záväzku poskytnúť občanom Európy pridanú hodnotu. Usilovali sme sa posilniť obsah politík aj proces.
V porovnaní s rokom 2007 sa pracovný program na rok 2008 zameriava na obmedzený počet nových politických iniciatív vrátane 26 strategických iniciatív usporiadaných v 12 balíkoch, ktoré sa Komisia zaväzuje predložiť počas roka, a 61 prioritných iniciatív usporiadaných v 49 balíkoch, ktoré majú byť predložené v rozsahu 12 až 18 mesiacov.
Svoje iniciatívy sústredíme do piatich oblastí, ktoré majú bezprostredný význam pre každého v Európe: hospodársky rast a pracovné miesta, trvalo udržateľná Európa, riadenie prisťahovalectva, uprednostňovanie občanov a Európa ako svetový partner. Sme tiež odhodlaní posilniť svoj záväzok týkajúci sa lepšej regulácie a záruky, že splníme, čo sľúbime.
S osobitným potešením sme zaznamenali, že súhrnná správa Európskeho parlamentu súhlasí s kľúčovými oblasťami zásadného významu, ktoré sme určili na rok 2008. Na splnenie týchto cieľov bude nevyhnutná úzka spolupráca medzi inštitúciami a členskými štátmi. V niekoľkých oblastiach uvedených vo vašej správe sú konkrétne iniciatívy už prijaté alebo budú prijaté ešte v roku 2007.
Vzhľadom na budúci rok ma teší, že môžem poukázať na skutočnosť, že do programu bolo začlenených mnoho iniciatív, ktoré majú pre Európsky parlament veľmi veľký význam.
Uvediem niektoré z týchto kľúčových oblastí: lisabonská stratégia pre rast a zamestnanosť, ktorá, ako sa zhodujeme, je naďalej najdôležitejšia pre náš cieľ - prosperujúcejšiu, ekologicky zodpovednejšiu Európsku úniu podporujúcu sociálne začlenenie; klimatické zmeny s tohoročným dôrazom na znižovanie emisií, ktorý dopĺňa nový prístup k adaptácii; ekologická doprava; iniciatíva "Small Business Act" pre malé a stredné podniky (v skutočnosti je to balík opatrení pre malé a stredné podniky); právne predpisy na podporu ochrany spotrebiteľa týkajúce sa zmluvných práv a novej hodnotiacej tabuľky pre spotrebiteľov; lepší prístup občanov k spravodlivosti; zlepšenie regulačného prostredia v Európe so strategickým prieskumom lepšej regulácie.
V prevažnej väčšine nášho programu vládne medzi Komisiou a Parlamentom značná zhoda týkajúca sa nevyhnutnosti konať a napredovať.
Je pravda, že v súhrnnej správe sú niektoré návrhy, na ktoré v súčasnosti nemôžeme jednoznačne odpovedať. Napríklad aktívne pracujeme na duševnom vlastníctve a finančných službách, ale domnievame sa, že teraz je predčasné určiť podobu a mieru ambícií jednotlivých iniciatív.
Vzhľadom na zaobchádzanie s odpadom by sme problémy, na ktoré ste upozornili, v súčasnosti riešili skôr prostredníctvom akčného plánu na lepšie uplatňovanie právnych predpisov o odpadoch, ako novou iniciatívou.
Dovoľte mi vysvetliť jednu vec: na to, čo nie je zahrnuté v zozname nových iniciatív, sa nezabúda. Najdôležitejšia činnosť Komisie, t.j. uplatňovanie práva Spoločenstva, uskutočňovanie programov a rokovanie o medzinárodných dohodách bude pokračovať a je omnoho viac viditeľná v ostatných častiach programu. Nová kapitola o "tvorbe nových politík" sa tiež snaží odrážať viacročné trvanie väčšiny aktivít Komisie.
Do plánu práce sme tiež zaradili komunikačné priority, ale v tomto smere sme pridali novinku: navrhujeme mnoho týchto priorít ostatným inštitúciám, aby sme ich mohli spoločne presadzovať.
Tu však nejde o centralizáciu, práve naopak. Domnievame sa, že spoločné chápanie priorít je odrazovým mostíkom pre "pôsobenie na miestnej úrovni" prispôsobením komunikácie tak, aby čo najlepšie vyhovovala rôznym potrebám v rôznych častiach Únie. Veríme tiež, že v tejto komunikácii je najdôležitejšia spolupráca, ak skutočne chceme spojiť Európu s jej občanmi.
Komisia sa teší na živú a plodnú diskusiu odzrkadľujúcu strategický rozmer plánu práce Komisie a silné politické posolstvo našim občanom. Rok 2008 je pre Európu nepochybne rozhodujúcim rokom. Európska komisia a Európsky parlament môžu spoločne budovať na našej vynikajúcej spoločnej práce v roku 2007, môžu mať význam a môžu dosiahnuť, tým som si istý, že rok 2008 bude skvelý rok pre Európu.
Pán predseda Komisie, rád by som srdečne privítal tiež mnohých členov Komisie, ktorí sú dnes prítomní na tejto diskusii.
v mene skupiny PPE-DE. - (DE) Pán predseda, dámy a páni, dovoľte mi, aby som začal tým, že poviem predsedovi Komisie, že keďže sme si v minulom roku vypočuli jeho výhražné slová týkajúce sa účasti členov tohto Parlamentu, je dnes v Parlamente prítomných viac poslancov ako komisárov. A verím, že ste si túto skutočnosť s potešením všimli. V mene skupiny PPE-DE by som tiež rád povedal niekoľko povzbudivých slov: v budúcom roku, rozhodujúcom pre schválenie novej zmluvy, vás budeme podporovať, aby ste využili najdôležitejšiu právomoc Komisie, právo predkladať legislatívne návrhy pre Európu spôsobom, ktorý zabezpečí, že účinne zvládnete vážne problémy občanov a využijete svoju príležitosť na zmenšenie priepasti medzi občanmi a Európskou úniou.
spravodajca. - (FR) Pán predsedajúci, dámy a páni, na základe zbližovania televízie, telekomunikácií a internetu sa televízia stáva interaktívnym médiom a televízni diváci "aktérmi".
Divák teraz môže vyhľadávať obsah, voliť programy a reagovať na vysielanie; to však vyžaduje čoraz väčší počet zariadení. Na zjednodušenie používania týchto zariadení a na zabránenie zbytočným nákladom pre spotrebiteľov je nevyhnutné, aby boli tieto zariadenia schopné vzájomne komunikovať a pracovať spoločne. To sa nazýva "interoperabilita".
Predložená správa sa snaží presadiť interoperabilitu v rámci Európskej únie. Jej cieľom je tiež zabezpečiť dodržiavanie plurality informácií a rozmanitosti obsahu v novej technologickej ére, čo vyžaduje aktívnu, dlhodobú a bdelú politiku verejných orgánov na vnútroštátnej i európskej úrovni.
8. Zloženie konferencie predsedov (zmena a doplnenie článku 23 rokovacieho poriadku) (hlasovanie)
Pán predsedajúci, počet nezávislých poslancov sa môže na základe nepredvídateľných udalostí kedykoľvek zvýšiť. To je v súlade s politickou súdržnosťou súčasných politických skupín a možnosťou dosiahnuť zhodu medzi nezávislými poslancami, ak je ich počet dostatočný na vytvorenie politickej skupiny.
Vzhľadom na zákonodarné politiky by sa preto ustanovenia rokovacieho poriadku týkajúce sa zloženia konferencie predsedov nemali obmedzovať na prípady, keď je počet nezávislých poslancov nízky.
Rokovací poriadok Európskeho parlamentu obsahuje ustanovenia s prevažne dlhodobou platnosťou. Mali by prinášať užitočné výsledky nielen v čase ich schválenia alebo zmeny a doplnenia, ale tiež v súvislosti s meniacimi sa okolnosťami v budúcnosti.
Preto by výsledkom aktuálnych situácií, ktoré sa môžu kedykoľvek zmeniť a môžu sa tiež vrátiť do predchádzajúceho stavu, nemalo byť vždy prijímanie nových predpisov. Tento problém sa týka parlamentnej zvrchovanosti, parlamentnej autonómie a schopnosti Parlamentu organizovať sa, a ja by som vás všetkých chcel požiadať, aby ste hlasovali za návrh.
Pán prezident Sarkozy, kolegovia poslanci, dámy a páni, Európsky parlament teší, že vás ako prezidenta Francúzskej republiky dnes môže privítať na svojej slávnostnej schôdzi v Štrasburgu. Vaša návšteva je pre túto inštitúciu veľkou cťou a môžem vás ubezpečiť, že poslanci tohto Parlamentu dychtivo očakávajú vaše vystúpenie, o čom svedčí veľký počet mojich parlamentných kolegov, ktorí sa tu dnes zišli. Počas prezidentskej kampane a potom po vašom zvolení 6. mája ste dôsledne a neochvejne potvrdzovali, že budovanie Európy je jednou z vašich hlavných priorít a že preto bude i jedným z prvoradých záujmov francúzskej vlády.
(DE) Pán prezident, už v roku 1849 veľký francúzsky spisovateľ Victor Hugo podporil myšlienku únie európskych štátov. Za stáročia, ktoré odvtedy uplynuli, došlo v histórii európskej integrácie k veľkým udalostiam a pokroku, najmä na podnet Francúzov. Patria sem hlavne začiatky našej súčasnej Európskej únie, ktorá je výsledkom plánu, ktorý v roku 1950 predložil Robert Schuman. Robert Schuman úzko spolupracoval so Jeanom Monnetom.
Keďže sme sa zišli v Štrasburgu, rád by som vzdal hold Pierrovi Pflimlinovi, ktorý bol predsedom vlády Francúzska, predsedom Európskeho parlamentu a mnoho rokov starostom Štrasburgu. Bolo veľmi bolestné, že práve občania Francúzska v referende odmietli návrh ústavnej zmluvy, ktorý obsahoval toľko odpovedí dôležitých pre budúcnosť Európy. Krátko pred svojím zvolením ste však, pán prezident, jasne povedali, že ako hlava štátu urobíte všetko, aby ste Francúzsko vrátili na hlavné miesto v Európe.
Toto odhodlanie ste nepochybne rýchlo a rozhodne dokázali svojím prínosom pri dosahovaní riešení pri rokovaniach o reformnej zmluve a svojou podporou úsilia vtedajšej predsedníčky Európskej rady Angely Merkelovej v tejto veci.
Pán prezident, rád by som na záver pripomenul, že po svojom zvolení ste ma láskavo pozvali do Elyzejského paláca ako svojho prvého nefrancúzskeho hosťa. Chcel by som využiť túto príležitosť a ešte raz vám v mene Európskeho parlamentu poďakoval za toto pozvanie, pretože ste ním dokázali nielen svoju oddanosť Európe, ale tiež, a to je mimoriadne dôležité, svoje ocenenie Európskeho parlamentu ako orgánu zastupujúceho ľud Európskej únie.
Pán prezident, 2. júla, niekoľko týždňov po svojom zvolení, ste sa prihovorili obyvateľom Štrasburgu a povedali ste: "Chcem, aby Francúzsko prevzalo svoju vlastnú zodpovednosť a chcem, aby si všetci Európania uvedomovali svoju vlastnú zodpovednosť voči histórii. Chcem začať diskusie, chcem klásť otázky a chcem upozorniť na všetky problémy." Pán prezident, veľmi pozorne očakávane váš prejav. Týmto by som vás chcel vyzvať, aby ste vystúpili v Európskom parlamente.
prezident Francúzskej republiky. - (FR) Pán predseda Európskeho parlamentu, vážení poslanci, pán predseda Komisie, dámy a páni, ďakujem vám, že ste ma pozvali, aby som prehovoril v tejto budove, kde bije demokratické srdce Európy.
Ďakujem vám, že ste mi poskytli príležitosť teraz, keď sa Európa po určitom zdanlivom zaváhaní opäť združuje a začína napredovať.
Ďakujem vám, že ste mi umožnili zopakovať pred vami záväzok Francúzska voči Európe a jasne povedať, že referendové "nie" Európskej ústave nebolo výrazom toho, že by sa francúzsky ľud obracal chrbtom k Európe, bol to skôr výraz toho, že od Európy očakáva viac.
Od samého začiatku sa európska integrácia spájala s nádejou. Teraz - a to je zodpovednosť nás všetkých - ľudia očakávajú, že Európa túto nádej splní. Nádej na mier, nádej na bratstvo, nádej na pokrok. Táto nádej sa zrodila z veľkých tragédií 20. storočia. Táto nádej sa zrodila z krvi a sĺz miliónov mužov, žien a detí. Táto nádej sa zrodila z obrovského utrpenia. Je to nádej, že obyvatelia Európy už nikdy nebudú proti sebe bojovať, že na Európskej pôde už nikdy nebudeme svedkami pokusov o podrobenie, dominanciu a vyhladenie, ktoré naše národy priviedli na pokraj materiálnej a morálnej skazy.
Európska myšlienka vznikla preto, že jedného dňa si veľkí Európania podali ruky cez hranice, hranice, pre ktoré zahynulo mnoho ľudí. A ľudia, ktorí tak trpeli, nasledovali ich príklad, pretože sa rozhodli, že nenávisť je minulosťou a teraz je potrebné priateľstvo.
Európska integrácia bola možná preto, že naši ľudia sa zhrozili nad tým, čo urobili. Odmietli ďalej bojovať, pretože v hĺbke duše vedeli, že ďalšia vojna by bola osudná. Namiesto toho si vybrali vzájomnú lásku, vzájomné porozumenie a spoluprácu na vytvorení spoločného osudu.
Európsku integráciu musíme chápať podľa toho, čo znamená: morálnu nevyhnutnosť, politickú nevyhnutnosť, duchovnú nevyhnutnosť.
Európska integrácia je výrazom spoločnej túžby národov Európy, ktoré uznávajú určité hodnoty, ktoré uznávajú spoločnú civilizáciu a ktoré chcú tieto hodnoty a túto civilizáciu zachovať pri živote.
Európa nemôže byť len stroj. Európa nemôže byť administratívny stroj. Európa nemôže byť právnický stroj, ktorý chrlí normy, nariadenia a smernice, stroj na postupy a pravidlá.
Európa nemôže byť oddelená od skutočného života, oddelená od pocitov, oddelená od ľudských vášní. Európa nemôže byť skutočnosťou a nemôže existovať, pokiaľ pre milióny ľudí bez ohľadu na ich svetonázor nebude niečím, čo je živé, niečím, čo k nim hovorí, čo im dáva nádej na lepší život a lepší svet. Európa bude buď veľkým ideálom, alebo prestane existovať.
Ak ľudia povedia "nie", nesmieme povedať, že sa mýlia, musíme sa pýtať, prečo povedali "nie".
Všetci vieme (a mimochodom, ja som hlasoval "áno"), že francúzske "nie" a holandské "nie", žiaľ, znamenalo omnoho viac, než len odmietnutie textu, akokoľvek dôležitého.
Všetci vieme, že toto "nie" bolo najviditeľnejším prejavom hlboko zakorenenej krízy dôvery, ktorú nie je možné ignorovať a ktorú je nevyhnutné riešiť.
Všetci, ktorí Európu milujú, musia toto "nie" dvoch zakladateľských národov, dvoch národov, ktoré Európu vždy podporovali, brať skutočne veľmi vážne.
Toto "nie" vyjadrovalo hlboké znepokojenie: milióny mužov a žien začali strácať svoju vieru v Európu. Prečo? Pretože títo ľudia mali pocit, že Európa im už neposkytuje dostatočnú ochranu. Pretože mali pocit, že Európa si prestala všímať problémy, ktorým vo svojom živote čelia. Nie je podstatné, či je tento pocit nespravodlivý, alebo nie. Som presvedčený, že milióny mužov a žien vo všetkých našich krajinách majú tiež tento pocit.
Toto "nie" bolo katastrofou. Priviedlo Európu do najvážnejšej krízy jej histórie. Ale táto kríza, ktorá mohla byť skazou Európy, mohla byť pre ňu aj prospešná, pretože podnietila tých, ktorí boli neochvejne oddaní európskej myšlienke, aby sa nad dôvodmi krízy zamysleli.
Je pozoruhodné, čo sa dosiahlo od vzniku Európskeho spoločenstva uhlia a ocele.
Všetci tu zastupujeme národy, ktoré sa navzájom nenávideli, ktoré sa pokúsili navzájom zničiť a ktoré stáročia medzi sebou viedli vojny.
Paul-Henri Spaak, veľký Európan, predseda prvého Európskeho parlamentného zhromaždenia na začiatku vyslovil všeobecne platné a nezabudnuteľné slová: "Nezabudnime na nič, pretože by to bolo zneváženie, ale rozhodli sme sa začať veľké dobrodružstvo, ktoré nám v prípade úspechu umožní zachrániť to, čo máme spoločné a čo je pre nás najdrahšie."
Toto veľké dobrodružstvo pretrvalo polovicu storočia aj napriek mnohým problémom.
písomne. - (DE) Aj keď sa Bulharsku a Rumunsku podarilo dosiahnuť pristúpenie k Európskemu hospodárskemu priestoru, Brusel pravdepodobne prekvapuje nedostatočný pokrok v boji proti organizovanému zločinu a korupcii. Sú to však rozšírené problémy, ktoré vyplývajú zo sociálneho a politického vývoja v postkomunistických krajinách. Verejnosť je znepokojená anonymitou a ľahostajnosťou kapitalizmu a uchyľuje sa k známym a osvedčeným sieťam.
To opäť dokazuje, že sociálnu transformáciu nemožno prikázať zvonka: to sa Spojené štáty usilujú dosiahnuť svojimi agresívnymi vojnami, kým EÚ používa vyhliadku na "pristúpenie". Skutočnosťou je, že pristúpenie stráca svoju účinnosť a akúkoľvek možnosť uplatňovať vplyv, hneď ako krajiny vstúpia do "klubu", a preto Európska únia nesmie opakovať túto chybu v prípade Turecka.
(PL) Pán predsedajúci, rád by som povedal niečo o správe pani Kudryckej o uzatvorení dohody medzi Európskym spoločenstvom a Ukrajinou o zjednodušení postupu pri vydávaní krátkodobých víz. Táto vec je mimoriadne dôležitá pre vzťahy medzi Poľskom a Ukrajinou, dvomi krajinami a národmi, ktoré po stáročia spájajú historické putá. Opatrenie nevyhnutné na zavedenie dôležitých jednoduchších postupov pri vydávaní víz pre našich ukrajinských priateľov by sa malo uskutočniť čo najskôr, najmä pokiaľ ide o mladých ľudí, študentov, akademikov a sezónnych pracovníkov.
Z dlhodobého hľadiska by sme sa mali usilovať o zavedenie bezvízového cestovného režimu. To má osobitný význam pre vybudovanie základov integrácie Ukrajiny do Európskej únie v budúcnosti. Únia musí podporovať rozvoj demokracie na Ukrajine, pomáhať pri vzniku občianskej spoločnosti a zjednodušovať kontakt medzi našimi občanmi.
písomne. - (PT) Táto dohoda medzi Európskym spoločenstvom a Ukrajinou o zjednodušení postupu pri vydávaní krátkodobých víz má byť podpísaná zároveň s dohodou o readmisii osôb, pretože tieto dve dohody sú "vzájomne podmienené".
Ako bolo uvedené, tieto dohody sú súčasťou boja Európskej únie proti nelegálnej imigrácii a jeho nástrojov. Správa výslovne prijíma odporúčanie, že "ES a najmä Európska komisia musí poskytnúť Ukrajine primeranú technickú a finančnú pomoc na dosiahnutie vysokej úrovne plnenia readmisnej dohody". V tejto súvislosti sme však kritickí.
Aj napriek dohode, ktorá zavádza prísne lehoty na spracovanie žiadostí, určuje výhodnejšie poplatky za víza vrátane úplného oslobodenia od poplatkov pre niektoré "kategórie osôb" (?) a v mnohých prípadoch umožňuje zjednodušený postup, je to menej než bolo požadované a než chcú tisíce ukrajinských občanov.
Spravodajcovia si neuvedomili, že je nevyhnutné účinne vykonávať opatrenia, ktoré majú zjednodušiť postup pri vydávaní víz pre širšie skupiny ukrajinskej spoločnosti alebo i nediskriminačný režim oslobodenia od víz, ktorý Ukrajina poskytuje občanom rôznych štátov Európskej únie.
písomne. - (DE) Európska únia príliš dlho poskytuje pomoc krajinám na celom svete a túto finančnú pomoc nepodmieňuje readmisiou nelegálnych imigrantov. Tým sa zhoršil príliv nelegálnych hospodárskych imigrantov do krajín určenia bez akéhokoľvek vzdelania alebo vyhliadok do budúcnosti. Zároveň sa vyskytovali rôzne škandály, pri ktorých do Európskej únie vstupovalo mnoho ľudí pod zámienkou cestovného ruchu a rýchlo sa strácalo v sektore nízkych miezd Európskej únie, čo malo vo veľkej miere ničivý vplyv na pracovné miesta. Je najvyšší čas, aby sa doložky o readmisii osôb stali pevnou súčasťou dohôd. V každom prípade je nevyhnutné odstrániť i možnosti zmiznutia v anonymite našich mestských aglomerácií.
Je nevyhnutné dôkladne sa zaoberať narastajúcim trendom zriaďovania vízových stredísk, ktoré sa potom zatvárajú pre nedostatok žiadostí. Tento postup nesmie nikdy spôsobovať situácie svojvoľného vydávania víz len preto, aby sa zabránilo uvedenému zatváraniu.
písomne. - (PT) Táto dohoda medzi Európskym spoločenstvom a Moldavskou republikou o zjednodušení postupu pri vydávaní krátkodobých víz má byť podpísaná zároveň s dohodou o readmisii osôb, pretože tieto dve dohody sú "vzájomne podmienené".
Aj napriek dohode, ktorá zavádza prísne lehoty na spracovanie žiadostí, určuje výhodnejšie poplatky za víza vrátane úplného oslobodenia od poplatkov u niektorých "kategórií osôb" (?) (ako napríklad členov oficiálnych delegácií, podnikateľov, novinárov, účastníkov vedeckých, kultúrnych a športových podujatí, študentov, účastníkov výmenných programov, blízkych príbuzných, zástupcov občianskej spoločnosti, osoby cestujúce zo zdravotných dôvodov) a v mnohých prípadoch umožňuje zjednodušený postup, je to menej než sa požadovalo a než chcú tisíce moldavských občanov. Je nevyhnutné účinne vykonávať opatrenia, ktorých cieľom je zjednodušiť postup pri vydávaní víz pre širšie skupiny moldavskej spoločnosti alebo aj nediskriminačný režim oslobodenia od víz, ktorý Moldavsko poskytuje občanom rôznych štátov Európskej únie.
Okrem toho tieto dohody patria do politík Spoločenstva v oblasti prisťahovalectva a schengenskej oblasti, ktoré obsahujú nástroje na zachovávanie biometrických údajov.
písomne - (RO) Rumunskí poslanci Európskeho parlamentu, členovia skupiny PSE, budú hlasovať proti alebo sa zdržia hlasovania o dohode medzi Európskym spoločenstvom a Moldavskou republikou o zjednodušení postupu pri vydávaní krátkodobých víz. Neznamená to však nesúhlas s obsahom uvedených dokumentov, ale s nepresnými pojmami, ktoré sú v nich uvedené a ktoré zaviedol stalinský sovietsky režim, aby odôvodnil myšlienku existencie moldavčiny ako jazyka odlišného od rumunčiny. Odkaz na moldavčinu je pre uvedených poslancov Európskeho parlamentu naďalej neplatný.
(PL) Pán predsedajúci, už som predložil svoje stanovisko. Týka sa vysvetlenia môjho hlasovania o správe o službách digitálnej interaktívnej televízie, ktorú predložil pán Weber. Rád by som povedal, že v tomto dokumente je veľmi zaujímavá časť, v ktorej sa uvádza, že je potrebné verejné audiovizuálne služby podporiť, nie oslabiť. Hlasoval som za správu, pretože kandidát na funkciu predsedu vlády v mojej krajine nedávno vyhlásil, že verejná televízia by mala byť oslabená. Teší ma, že Európsky parlament sa v tejto súvislosti vyslovuje jasne a hovorí, že verejnú televíziu a verejné audiovizuálne služby je potrebné podporiť.
písomne - (SV) So všetkou úctou k danej otázke by som chcela poukázať na skutočnosť, že ide o správu, bez ktorej by sa Európska únia mohla zaobísť. Európsky parlament by sa mal zaoberať problémami v menšej oblasti a nemal by vydávať stanoviská ku každej veci na svete.
Výbor Európskeho parlamentu pre kultúru a vzdelávanie by sa mal zrušiť, pretože sa zaoberá otázkami, ktoré nepatria do oblasti spolupráce v rámci Európskej únie. Výbor väčšinou vytvára správy, ktoré navrhujú, aby Únia vstupovala do podrobných oblastí, pre ktoré nemá právomoc, a zavádzala v nich reguláciu.
V rámci súčasného rámca spolupráce Európskej únie majú členské štáty výhradnú zodpovednosť za organizáciu a vzdelávanie. Kultúrna oblasť je tiež vecou členských štátov a Únia sa v súčasnosti zapája do veľmi obmedzenej spolupráce týkajúcej sa rôznych kultúrnych programov.
Preto existencia Výboru pre kultúru a vzdelávanie nie je opodstatnená.
písomne. - Hlasoval som za túto správu. Podporujem využívanie interaktívnej digitálnej televíznej technológie v prospech európskych občanov, s mnohými možnosťami. Správa zdôrazňuje význam prechodu z analógového vysielania, ktoré sa uskutočňuje v Spojenom kráľovstve, ale v niektorých iných členských štátoch Európskej únie zaostáva.
Rád by som využil príležitosť, ktorú ponúka táto diskusia, aby som oficiálne vyjadril svoje sklamanie zo spôsobu, akým sa vyvíja digitálna televízia na Malte.
Po prvé, maltskí spotrebitelia by mali mať právo naďalej bez poplatku sledovať bezplatné vnútroštátne stanice.
V praxi to znamená, že všetci poskytovatelia služieb digitálneho televízneho vysielania by mali tieto programy vysielať bezplatne. Okrem toho by mal mať každý, kto si nekúpi digitálny prijímač od týchto spoločností, naďalej právo prijímať signál z týchto staníc.
Moja druhá poznámka sa týka interoperability jednotlivých platforiem, v prípade Malty digitálnej pozemnej a káblovej. Nedostatok interoperability v maltskom systéme spôsobuje, že spotrebitelia majú menší výber, pretože ak chcú využiť služby inej spoločnosti, musia si nainštalovať iný prijímač. Dúfam, že aktualizovaná politika príslušných úradov sa bude zaoberať týmito otázkami.
písomne. - (PL) Pán Weber predložil veľmi zaujímavú správu o tom, čo je v súčasnosti sporným problémom. V súčasnom digitálnom prostredí sa v službách, sieťach a podnikových systémoch uskutočnili významné zmeny a spotrebitelia majú teraz k dispozícii veľký výber. Interoperabilita sa tak stala základným pojmom pre informačné a telekomunikačné siete.
Súhlasím s tým, že prioritou rozvoja trhu by mali byť potreby užívateľov. Preto je dôležité zamerať sa na divákov a umožniť im úplne informovaný výber, aby mohli skutočne využívať celý potenciál novej technológie.
Uplatňovanie ustanovení schengenského acquis - Uplatňovanie schengenského acquis na Českú republiku, Estónsko, Lotyšsko, Litvu, Maďarsko, Maltu, Poľsko, Slovinsko a Slovensko (rozprava)
správe Carlosa Coelha, v mene Výboru pre občianske slobody, spravodlivosť a vnútorné veci, o návrhu rozhodnutia Rady o úplnom uplatňovaní ustanovení schengenského acquis v Českej republike, Estónskej republike, Lotyšskej republike, Litovskej republike, Maďarskej republike, Maltskej republike, Poľskej republike, Slovinskej republike a Slovenskej republike (11722/2007 - C6-0244/2007 -.
úradujúci predseda Rady. - (PT) Vážený pán predsedajúci, dámy a páni, som veľmi rád, že dnes môžem byť v tomto parlamente, aby som v mene predsedníctva a Portugalskej republiky rokoval o blížiacom sa rozšírení schengenského priestoru.
Ešte pred rokom sa nad Európou sťahovali tmavé mračná a hrozila veľmi vážna politická kríza v dôsledku technickej neschopnosti uviesť v roku 2007 do prevádzky Schengenský informačný systém (SIS) druhej generácie. Odklad splnenia oprávnených očakávaní tykajúcich sa voľného pohybu občanov členských štátov, ktoré pristúpili k Európskej únii v roku 2004, na neurčito by bol nielen neprípustným prejavom technickej nemohúcnosti, ale najmä ťažkou porážkou európskych ideálov a dôkazom neschopnosti a nekompetentnosti našich inštitúcií a členských štátov. Mohli by sme poskytnúť týmto občanom tisíc vysvetlení, ale všetky by zneli ako chabé výhovorky a nabádali by hľadať vinníkov, čo by prekážalo praktickému riešeniu problému.
Našťastie sme zvolili inú cestu so skutočne bezprecedentnou rýchlosťou a súdržnosťou. Predovšetkým sme v Lisabone našli vhodné technické riešenie vzniknutej technickej krízy.
Približne počas 30 dní bol pripravený projekt SISone4all a zhruba rovnaký čas trvala kontrola štúdie jeho uskutočniteľnosti špičkovými európskymi odborníkmi. V decembri 2006 tak mohla Rada SVV dať pokyn na spustenie procesu s časovým programom, ktorý by sa dal označiť za európsku verziu filmu Mission Impossible, a s nepatrným rozpočtom len o málo presahujúcim pol milióna eur. V marci (podľa prísľubu) sa dokončila softvérová aplikácia - naklonovaná z portugalského systému N.SIS (National SIS) - a odovzdala novým účastníkom projektu. Rozsiahlej modernizácií sa podrobil aj systém C.SIS (Central SIS), a to vďaka maximálnemu úsiliu Francúzskej republiky, ktorej za to patrí naše poďakovanie.
Nemecké predsedníctvo s dokonalým načasovaním urýchlilo prijatie príslušných právnych opatrení. 31. augusta sa nám podarilo dokončiť inštaláciu aplikácií a presun údajov, čo bol náročný a zložitý proces. Nasledujúci deň boli tieto nové prostriedky sprístupnené bezpečnostným silám nových členských štátov, ktoré ich potom začali s veľkým úspechom využívať. Zostávalo len skontrolovať, či boli rovnako prijaté všetky ostatné z mnohých opatrení potrebných na pristúpenie k schengenskému priestoru, týkajúcich sa napríklad pozemných i námorných hraníc, policajnej spolupráce, ochrany osobných údajov a otázky víz. Všetky boli našťastie prijaté. V minulom týždni, 8. novembra, Rada SVV skonštatovala, že príslušné členské štáty preukázali dostatočnú mieru pripravenosti, aby mohli uspokojivo uplatňovať ustanovenia nesúvisiace so SIS, ako aj ustanovenia súvisiace so Schengenským informačným systémom schengenského acquis.
Chcel by som tu, v tomto parlamente, poďakovať všetkým, kto uvedené zmeny v uplynulých mesiacoch vykonali a podieľali sa na programe vyhodnotenia. Zvláštnu zmienku zasluhuje dôležitá práca mnohých odborníkov podieľajúcich sa na návštevách, ktoré umožnili, aby transformácie dosiahnuté v priebehu niekoľkých mesiacov mohli byť bez tieňa pochybností potvrdené.
Teraz máme tam, kde povedie nová vonkajšia hranica našej Európskej únie, jedno z najvyspelejších a najmodernejších zariadení, mimoriadne novátorské organizačné riešenie i vhodné postupy na zabezpečenie veľmi vysokej úrovne boja proti trestnej činnosti. To všetko doplnia osobitné policajné opatrenia dohodnuté na bilaterálnej alebo multilaterálnej úrovni, takže "deň po tom", po zrušení kontrol, bude väčšia sloboda, ale nebude menšia bezpečnosť.
Musím taktiež zdôrazniť, že portugalské predsedníctvo v snahe o čo najväčšiu transparentnosť podniklo veľmi úspešné kroky umožňujúce, aby k informáciám vyplývajúcim z tohto mimoriadneho úsilia mal prístup Európsky parlament. Parlament si tak mohol overiť absolútnu prísnosť zhrnutia posúdenia vplyvu, ktoré sme taktiež chceli poskytnúť ako samostatný dokument. Musím gratulovať spravodajcovi pánovi Coelhovi k presnému dodržaniu stanovených termínov a k vynikajúcej kvalite jeho správy.
Vážené dámy a páni, toto je metóda, akú musíme používať, aby sme sa vyrovnali s budúcimi výzvami integrovaného zavedenia a správy systému SIS II, VIS (vízového informačného systému) a nových informačných systémov o cestujúcich, o ktorých nedávno informoval pán podpredseda Frattini. Nikto by nemal podliehať ilúziám, pretože obrie projekty tohto typu môžu skončiť buď veľkým úspechom alebo obrovským nezdarom. Úspech sa dá dosiahnuť len so silnými riadiacimi štruktúrami, odhodlaným vedením a vo veľmi krátkych lehotách.
Nepotrebujeme žiadneho technologického kráľa, ale skôr veľa práce v demokratickej štruktúre tvorenej Komisiou, členskými štátmi a Európskym parlamentom, ako sa to presvedčivo ukázalo v tomto prípade. Chcel by som taktiež oficiálne poďakovať všetkým, ktorí k tomuto úspechu prispeli. Také je tajomstvo úspechu systému SISone4all a len takto môžeme usporiť zdroje, vytvoriť synergiu medzi projektmi a najmä, dámy a páni, dodržať lehoty.
Na to, aby Rada mohla prijať rozhodnutie o úplnom uplatnení ustanovení schengenského acquis v nových členských štátoch, čo sa plánuje na december 2007, zostáva splniť už len jednu podmienku. Touto podmienkou je vaše hlasovanie, hlasovanie Európskeho parlamentu. Dúfam, že s jeho výsledkom môžem počítať a že si môžem byť v tomto smere istý vzhľadom na veľmi pozitívny obsah návrhu uznesenia, ktoré už bolo zaradené na program tohto rokovania.
Na záver mi dovoľte poďakovať za veľmi lichotivé slová, ktoré Európsky parlament v tomto návrhu uznesenia adresuje predsedníctvu a Portugalskej republike. V mene mužov a žien, ktorí sa v uplynulých mesiacoch s nadšením podieľali na tejto úlohe, na príprave tohto historického rozhodnutia, ktoré konečne pochová železnú oponu, chcem povedať, že nás nepoháňala len túžba po víťazstve a snaha zabrániť vážnej kríze. Zmobilizovali sme najlepšie know-how v Európe, využili sme prostriedky novej digitálnej Európy na urýchlené prerokovanie plánov a problémov, a aby sme našli riešenie, vytvorili sme skvelú sieť odborníkov a oddelenie podpory funkčné 24 hodín denne sedem dní v týždni. To všetko dopĺňali bezprecedentne úzke vzťahy medzi expertmi a politikmi, ministrami pre túto oblasť, ktorí sa pravidelne schádzali na zvláštnych zasadnutiach, aby tento proces riadili s plnou solidaritou zo strany Komisie. Zvlášť musím vyzdvihnúť úlohu pána podpredsedu Frattiniho.
Nikdy tiež nezabudnem, dámy a páni, že Európa má svojich parlamentných zástupcov a že musí existovať nadväznosť medzi ich stanoviskom a tým, čo robíme. Venujeme náležitú pozornosť vašim odporúčaniam a počítame s vaším zastúpením na spomienkových oslavách na počesť historického rozšírenia európskej zóny voľného pohybu, ktoré sa budú konať 21. a 22. novembra. Ďakujem vám, dámy a páni, aj za váš príspevok k tomuto historickému úspechu.
podpredseda Komisie. - Vážený pán predsedajúci, chcel by som predovšetkým blahoželať všetkým členským štátom k dosiahnutým výsledkom, ktoré konečne umožnia občanom Poľska, Estónska, Litvy, Lotyšska, Českej republiky, Slovinska, Maďarska, Slovenska, Malty a súčasných štátov Schengenu, aby mohli v plnej miere využívať voľný pohyb osôb, ktorý je jedným z pilierov Európskej únie.
Pre občanov členských štátov, ktoré pristúpili k EÚ v roku 2004, je to skutočný prínos. Cestovanie bude rýchlejšie a jednoduchšie. Všetkým členským štátom Európskej únie to ukazuje, že je výhodné spolupracovať v európskom rámci. Priestor bez vnútornej hraničnej kontroly je skvelý výdobytok, ktorý nemá v histórii obdoby. Od 21. decembra bude možné cestovať bez hraničných kontrol napríklad z Pyrenejského polostrova do pobaltských štátov alebo z Grécka do Fínska. To je skutočný symbol zjednotenej Európy a základné právo všetkých európskych občanov.
Ako všetci viete, tomuto historickému úspechu predchádzala rozsiahla príprava. Nie je jednoduché stať sa súčasťou schengenského priestoru. Je to výzva, a musíme nájsť správny vzájomný pomer medzi slobodou a bezpečnosťou. Odstránenie vnútorných hraničných kontrol je taktiež otázkou dôvery medzi členskými štátmi. Na základe dôkladného hodnotenia, "schengenského hodnotenia", získavajú členské štáty vzájomnú dôveru v schopnosť každého z nich ochraňovať vonkajšie hranice v mene všetkých ostatných štátov a udeľovať víza platné pre celý schengenský priestor.
Zlepší sa taktiež policajná spolupráca členských štátov a bezpečnostné kontroly vnútri širšieho schengenského priestoru s cieľom zabrániť tomu, aby voľný pohyb a lepšie príležitosti využívali páchatelia trestných činov na nezákonné aktivity. To všetko by nebolo možné bez finančnej solidarity. Nástroj pre schengenské acquis, ktorého prostredníctvom bola poskytnutá takmer 1 miliarda EUR, umožnil novým členským štátom, aby sa vyrovnali najmä s výzvou spojenou s vybudovaním účinnej hraničnej kontroly a stali sa plnohodnotnými partnermi v schengenskom priestore.
Chcel by som taktiež poďakovať spravodajcovi pánovi Coelhovi a Európskemu parlamentu za ich kladnú podporu pri dosiahnutého tohto zásadného úspechu a v neposlednom rade blahoželám portugalskému predsedníctvu. Blahoželám vám osobne a ministrom vnútra, ministrovi Costovi a ministrovi Pereirovi, k vášmu strategickému partnerstvu a k jasnému vytýčeniu cieľa v záujme úspešnej implementácie projektu Schengenského informačného systému známeho ako SISone4all. Spoločne s predchádzajúcim nemeckým a budúcim slovinským predsedníctvom sme neľutovali síl, aby sme svojich portugalských kolegov podporili, a dokázali sme to. Ukazuje to, čo sa dá dosiahnuť, ak sa všetci úplne zamerajú na nejaký zložitý projekt. Vážené dámy a páni, práca však ešte neskončila. Naším konečným cieľom je zabezpečiť, aby do decembra 2008 bol schengenský informačný systém II úplne funkčný. Budeme na tom musieť znovu všetci spoločne zapracovať.
Vážený pán predsedajúci, vážený pán podpredseda Komisie, vážený pán úradujúci predseda Rady, dámy a páni, schengenský priestor je jedným z najväčších úspechov v dejinách európskej integrácie. Zrušenie vnútorných hraníc a realizácia niektorých náhradných opatrení, ako je posilnenie kontrol na vonkajších hraniciach, policajná a justičná spolupráca a vytvorenie Schengenského informačného systému, sú najlepším spôsobom, ako umožniť slobodu pohybu.
Schengen rastie rovnako ako Európska únia. Z piatich pôvodných členských štátov je nás teraz 15 vrátane Islandu a Nórska, dvoch štátov, ktoré nie sú členmi Spoločenstva, a s čiastočným zapojením Írska a Spojeného kráľovstva. Dnes stojíme pred dejinnou udalosťou: najväčším rozšírením v histórií Schengenu, pričom súčasne budú zrušené vnútorné hranice s deviatimi členskými štátmi: Českou republikou, Estónskom, Maďarskom, Lotyšskom, Poľskom, Litvou, Slovinskom, Slovenskom a Maltou. Pre Európu, pre voľný pohyb a pre tieto nové členské štáty a ich občanov je to udalosť veľkého významu.
Musím ich najskôr privítať a zablahoželať im. Chcem im gratulovať nielen ku vstupu do tohto priestoru, ale najmä k systematickému a energickému úsiliu, ktoré vynaložili na splnenie všetkých požiadaviek stanovených prísnymi schengenskými pravidlami. Správy z decembra 2006, o ktorých sa už zmienil minister Magalhăes, poukázali na rôzne problémy, ktoré boli z väčšej časti už prekonané. V hodnotiacich tímoch boli experti zo všetkých členských štátov. Vydali sa na hranice a na konzuláty a vypracovali vyčerpávajúce správy, ktoré obsahujú vecné popisy, hodnotenia a odporúčania, mnohé z nich si vyžiadali dodatočné opatrenia a nadväzujúce návštevy vzhľadom na problémy, ktoré sa v drvivej väčšine členských štátov stále ešte vyskytovali.
Chcem blahoželať hodnotiacemu tímu na čele s dr. Carlosom Moreirom k náročnej práci, ktorú za taký krátky čas vykonali, a taktiež preto, že len neplnili svoje inšpekčné úlohy, ale často odporúčali aj opatrenia a riešenia umožňujúce zistené problémy riešiť.
Vážený pán predsedajúci, neexistencia vnútorných hraníc vyžaduje lepšiu kontrolu na vonkajších hraniciach a účinnú výmenu informácií a údajov prostredníctvom Schengenského informačného systému (SIS), ale zjavne je to i prejav vzájomnej dôvery, kedy každý musí prísne dodržiavať prijaté pravidlá. Záruka účinnej kontroly na hraniciach umožňuje zaistiť bezpečnosť všetkých európskych občanov. Bezpečnosť schengenského priestoru skutočne závisí od toho, ako dôrazne a účinne každý z členských štátov vykonáva kontrolu na svojich vonkajších hraniciach, a taktiež od toho, aká kvalitná a rýchla je výmena informácií prostredníctvom SIS. Akékoľvek oslabenie alebo nesprávne fungovanie ktoréhokoľvek z uvedených prvkov môže ohroziť bezpečnosť Únie.
Preto musia byť odstránené i zvyšné menšie problémy. Nie sú síce prekážkou na zrušenie vnútorných hraníc, ale musia sa vyriešiť. Preto Európsky parlament v politickom uznesení, ktoré bude prijaté a ktoré podpísalo päť politických skupín, ako aj v legislatívnom uznesení požaduje, aby bol do šiestich mesiacov podrobne informovaný o všetkých doteraz nevyriešených otázkach. Preto taktiež požadujeme, aby sa do dvoch rokov vypracovalo celkové zhodnotenie fungovania schengenského priestoru, na ktorom sa budú podieľať všetci členské štáty, nové aj staré.
A napokon chcem poďakovať portugalskému predsedníctvu za úsilie a ducha spolupráce, najmä portugalskej vláde a portugalskému štátnemu tajomníkovi José Magalhăesovi, ktorý je dnes tu, a za nájdené riešenie v podobe SISone4all, ako aj zdôraznil pán podpredseda Frattini. Toto riešenie umožnilo pripojiť nové členské štáty k SIS. Bez neho by rozšírenie schengenského priestoru v tomto roku, vzhľadom na oneskorenie v SIS, nebolo možné. Vážený pán minister Magalhăes, úplne si uvedomujem vaše veľké osobné prispenie, a chcem taktiež blahoželať Dr. Eduarde Peixeirovej, ktorá má veľkú zásluhu na prijatí tohto riešenia.
Na záver ešte dve poznámky. Prvá je určená Európskej komisii. Rád by som znovu pripomenul, že vytvorenie SIS II je pre Európsky parlament i naďalej prioritou, ani nie tak preto, aby sme novým členským štátom umožnili do tohto systému prístup, ale hlavne preto, že to v rámci Spoločenstva umožní účinnejšie využívať údaje a vďaka ukladaniu biometrických údajov a prepojeniu záznamov sa zvýši bezpečnosť. Druhá moja poznámka je určená Rade. Musím vyjadriť poľutovanie nad tým, že na počiatku tohto procesu konzultácií nedodržala zásadu primeranej spolupráce s Parlamentom, pretože mu z bezpečnostných dôvodov odmietla zaslať hodnotiace správy expertov. Bol síce nájdený kompromis, ktorý umožnil krátkodobo vyriešiť vzniknutú situáciu, ale musí byť nájdené i dlhodobé riešenie. Je absurdné odopierať Parlamentu materiál, na základe ktorého vykonáva svoje legislatívne právomoci.
Sme radi, že môžeme dnes privítať na našej galérii delegáciu EZVO vedenú pani Katrín Júlíusdóttirovou, jej členov z Islandu, Nórska a Lichtenštajnska a niekoľkých pozorovateľov zo Švajčiarska.
Delegácia navštívila Parlament v rámci 29. zasadnutia Spoločného parlamentného výboru EHS, ktoré sa bude konať 14. a 15. novembra tu, v Štrasburgu.
Želám našim kolegom veľa úspechov, pokiaľ ide o dohodu o EHP a budúce vyhliadky tohto priestoru, otázky energetiky a klimatických zmien, a taktiež pri rokovaní s komisárom Borgom o námornej politike EÚ, ktoré sú na programe rokovaní.
Som veľmi rád, že sa rozhodli navštíviť Európsky parlament počas tohto čiastkového rokovania.
Uplatňovanie ustanovení schengenského acquis - Uplatňovanie schengenského acquis na Českú republiku, Estónsko, Lotyšsko, Litvu, Maďarsko, Maltu, Poľsko, Slovinsko a Slovensko (pokračovanie rozpravy)
Ďalším bodom programu je rozprava o vyhlásení Rady o uplatňovaní ustanovení schengenského acquis a o správe Carlosa Coelha o úplnom uplatňovaní ustanovení schengenského acquis v Českej republike, Estónskej republike, Lotyšskej republike, Litovskej republike, Maďarskej republike, Maltskej republike, Poľskej republike, Slovinskej republike a Slovenskej republike.
(PL) Vážený pán predsedajúci, úvodom by som rád poďakoval portugalskému predsedníctvu za návrh technického riešenia na prechodné obdobie. To umožní pripojenie nových členských štátov k systému SIS ešte v tomto roku, kým Komisia neschváli a nezavedie nový systém.
Som rád vzhľadom na svojich krajanov, ktorí sa budú vracať do Poľska na vianočné sviatky. Tento raz nebudú musieť cestou domov tráviť dlhé hodiny v kolónach a čakať, kým budú môcť prekročiť hranice.
To všetko je však možné len preto, že všetky zainteresované krajiny po počiatočných ťažkostiach zvládli problémy v súvislosti so zavedením systému SIS a prispôsobili ho miestnym podmienkam.
(SK) Rada by som pri tejto príležitosti taktiež vyjadrila uznanie portugalskému predsedníctvu za iniciatívu a za nájdenie riešenia v podobe návrhu SISone4all, ktorý umožnil pripojenie deviatich nových členských štátov k schengenskému priestoru.
Historický význam tohto kroku pre občanov týchto štátov je nepochybný. Je naplnením zásady voľného pohybu osôb, ale aj historickým krokom ku znovuzjednoteniu Európy.
Zároveň by som chcela poďakovať spravodajcovi pánovi Carlosovi Coelhovi za veľmi dobrú spoluprácu a za vynikajúce zvládnutie tejto problematiky. Poďakovanie patrí taktiež pánovi komisárovi Frattinimu za jeho veľkú angažovanosť a pomoc pri naplnení schengenských kritérií.
V tejto správe sa viackrát zdôrazňuje, že pripojenie k schengenskému priestoru je otázkou vzájomnej dôvery a myslím si, že je to taktiež zásadná téma našej dnešnej rozpravy. Otázka bezpečnosti hraníc je bezpochyby nielen technickou otázkou, ale aj otázkou vzájomnej dôvery. Platí to však aj opačne. Technicky vyspelejšie systémy by určite prispeli taktiež k tomu, aby sa jednotlivé štáty mohli spoľahnúť na členské štáty zaisťujúce bezpečnosť vonkajších hraníc Únie. Je teda na mieste, aby sme si položili otázku, prečo a dokedy máme čakať na systém SIS II, ktorý vytvorí novú úroveň bezpečnosti a zjednoduší justičnú a policajnú spoluprácu medzi členskými štátmi v tejto oblasti. Predlžovanie náhradných riešení je len nákladnou, nie však plnohodnotnou kompenzáciou za neexistujúci SIS II.
Chcem taktiež podporiť pozmeňujúci a doplňujúci návrh o naplnení schengenských kritérií, aby Parlament po polroku dostal informácie o hodnotení situácie v členských štátoch. Nemala by sa opakovať situácia, keď Rada nechcela poskytnúť Parlamentu informácie, ktoré sú pre jeho rozhodnutie nenahraditeľné.
Vážený pán predsedajúci, radosť nových európskych občanov 21. storočia z veľkolepého vianočného darčeka je pochopiteľná. Rozšírenie schengenského priestoru - okorenené osobitným portugalským espritom - je historickou udalosťou veľkého psychologického a symbolického dosahu, pretože neodstraňuje len hranice a rozdelenie v Európe.
Zatiaľ čo my môžeme teraz cestovať z pobaltského Vilniusu až do atlantického Lisabonu, zaťahuje sa nová európska opona, finančná aj byrokratická, namiesto vtedajšej železnej opony, pred Ukrajinou, Ruskom, Moldavskom a Bieloruskom. Donedávna mohli naši susedia cestovať do mnohých nových schengenských štátov bez víz, ale teraz musia platiť 35 - 60 EUR. v niektorých z uvedených štátov je to štvrtina či dokonca tretina mesačného platu. Nechceme európsku pevnosť, zatiaľ čo schengenské acquis s určitými vylepšeniami je kľúčom k silnejšej a integrovanejšej Európe.
(LT) Nemôžem inak, len uvítať a vyjadriť radosť nad nadchádzajúcim rozšírením schengenského priestoru, ktoré sa má uskutočniť koncom tohto roku. "Schengen" a "roaming", to sú pojmy, ktoré občania EÚ chápu najlepšie. Môžete sa presvedčiť, že skutočne fungujú; a tak či onak ovplyvňujú každého z nás. Pre väčšinu Európanov sú úzko spojené s pojmom zjednotenej Európy.
Pripojenie deviatich nových členských štátov je historickým krokom nielen pre Litvu, ale pre celú Európu. Pre Litvu to znamená ďalší postupný krok k hlbšej európskej integrácii. Prípravy vyžadujú veľa práce a úsilia. Som rád, že odborníci toto úsilie oceňujú a považujú za dostatočné, že deväť kandidátov túto skúšku úspešne zložilo a budú sa môcť stať súčasťou Schengenu. Chcel by som poďakovať predsedajúcej krajine, Portugalsku, za to, že prišlo s riešením týkajúcim sa Schengenského informačného systému, ktoré zabránilo tomu, aby naše štáty stratili niekoľko rokov.
(PL) Vážený pán predsedajúci, zo správy pána Coelha vyplýva, že deväť nových členských štátov je riadne pripravených na otvorenie pozemných hraníc 21. decembra tohto roku a na otvorenie vzdušných hraníc 30. marca 2008.
Bez ohľadu na počiatočné obavy sa všetkým týmto štátom podarilo dohnať meškanie a zaviesť informačný systém umožňujúci výmenu údajov medzi orgánmi zodpovednými za ochranu vonkajších hraníc Únie.
Približne tri roky po pristúpení týchto štátov k Únii teda bude naplnená zásada voľného pohybu osôb, ktorá je jednou zo štyroch najdôležitejších zásad fungovania Európskej únie.
Bolo tiež dobré, že Rada Európskej únie v súlade s tým, v čo dúfal Európsky parlament, oficiálne rozhodla o otvorení hraníc v noci z 20. na 21. decembra tohto roku. Bude to krásny vianočný darček pre tisícky Európanov cestujúcich medzi starými a novými členskými štátmi v období vianočných sviatkov a Nového roku.
(MT) Úvodom by som sa chcel pripojiť ku kolegom poslancom a poďakovať a blahoželať pánovi Coelhovi za užitočnú prácu, ktorú vykonal.
Vážený pán predsedajúci, rozšírenie schengenského priestoru nie je len ďalším historickým krokom vo vývoji Európy; je to taktiež veľký výdobytok pre európskych občanov, pretože im poskytuje nové práva. Vážený pán predsedajúci, niekedy zabúdame na to, že bol čas, keď pri cestách po Európe hraničné orgány dávali do pasov pečiatky. Aby ste mohli vycestovať zo svojej vlasti a znovu sa do nej vrátiť, museli ste vyplniť výstupný formulár a informovať v ňom orgány, kam idete a ako dlho tam budete. Pri vstupe ste znovu prechádzali hraničnou kontrolou, čakali v kolónach a potom sa vás vypytovali: prečo prichádzate, čo tam budete robiť, ako dlho tam zostanete? Namiesto privítania sa k vám správali skôr podozrievavo, čo veľa ľudí urážalo.
Pri návrate do vlasti ste absolvovali to isté: kontroly v krajine výjazdu a kontroly pri návrate do vlasti. Nemali by sme zabúdať ani na to, že donedávna vám colníci prezerali batožinu, pýtali sa, čo ste si kúpili, koľko ste utratili, ako keby ste niečo pašovali.
Vážený pán predsedajúci, to nebolo pred 50 rokmi; bolo to celkom nedávno. Teraz konečne kontroly raz a navždy skončia. To znamená, že je štát v schengenskom priestore. Keď cestujete v rámci schengenského priestoru, máte rovnakú voľnosť ako vo svojej vlasti; vycestujete zo svojho štátu, pricestujete do iného a vrátite sa bez kontrol, pečiatok, hraníc a otázok. Pocit slobody, ktorý prináša voľnosť pohybu bez kontrol, je veľkým výdobytkom, ktorý si naozaj vážime ako jeden z najväčších úspechov Európskej únie. Nás, ktorí pochádzame z ostrovov, Schengen stále viac zjednocuje, vytvára most medzi okrajom a centrom; Schengen pre nás znamená pocit slobody, znamená pocit oslobodenia.
- (SK) Vytvorenie schengenského priestoru vyznačujúceho sa odstránením kontrol na spoločných hraniciach medzi všetkými zúčastnenými štátmi a zavedením skutočnej slobody voľného pohybu na území Európskej únie možno celkom oprávnene považovať za jeden z najväčších úspechov Európskej únie.
Občania štátov, ktoré do schengenského priestoru pristúpia v decembri tohto roku, takéto naše rozhodnutie ocenia ako rozhodnutie smerom k ľuďom, ako rozhodnutie napĺňajúce podstatu slobody voľného pohybu. Oprávnenou súčasťou rozhodnutia o rozšírení schengenského priestoru je však súčasne aj povinnosť zavedenia niektorých kompenzačných opatrení, ktorých súčasťou je aj zavedenie účinných kontrol na vonkajších hraniciach, posilnenie spolupráce medzi správnymi, policajnými, colnými a justičnými orgánmi, spoločná vízová politika a vytvorenie Schengenského informačného systému. Vláda Slovenskej republiky zvládla prípravnú fázu podľa všetkých hodnotení výborne a pre mňa je dnes cťou na pôde Európskeho parlamentu, že môžem vyhlásiť, že Slovenská republika je na vstup do schengenského priestoru komplexne pripravená.
(LT) Dnes sa chystáme ukončiť diskusiu o uplatnení ustanovení schengenského acquis na nové členské štáty. Vítam skutočnosť, že všetko úsilie vynaložené týmito štátmi na účely vstupu do schengenského priestoru, ako aj úsilie terajších účastníckych štátov a Komisie viedlo k úspechu.
Vytvorenie schengenského priestoru je jedným z najväčších projektov EÚ. Členské štáty preukázali skutočnú solidaritu, aby zjednodušili jeho naplnenie po rozšírení v roku 2004, kedy sme mali problémy so zavedením systému SIS II; Portugalsko navrhlo verziu SISone4all, čo umožnilo otvoriť hranice medzi 15 súčasnými a deviatimi novými členskými štátmi pred tohoročnými Vianocami.
Znamená to väčšiu slobodu pohybu v Európe, a je to taktiež rozhodnutie racionálne, ktoré zabraňuje poškodeniu nových členských štátov v dôsledku odkladu dátumu zavedenia systému SIS II. Systém SISone4all, ktorý má byť v prevádzke takmer rok, zjednoduší pohyb osôb a zároveň bude mať pozitívny vplyv na hospodársky rast týchto štátov.
(ET) Vážené dámy a páni, rozšírenie Schengenu je udalosťou pre všetkých 500 miliónov Európanov a fakticky pre celý svet. Odstránením kontrol na vnútorných hraniciach Európskej únie končí dlhé obdobie, ktoré sa vyznačovalo rozdelením na Východ a Západ stojacich proti sebe.
Detstvo a roky dospievania som prežila v Sovietskom zväze. Spomínam si na pocit úzkosti vyplývajúci z vedomia toho, že zem a obloha sú uzavreté, že železnú oponu strážia vojaci okupačnej armády. Pripojenie k Schengenu znamená definitívne oslobodenie od minulosti. Pre 75 miliónov Európanov je zmiznutie hraníc mocným symbolom.
Deväť štátov pripájajúcich sa k Schengenu je pripravených podieľať sa na výmene údajov, ktorá ide ruka v ruke s výsadou voľného pohybu. Moja vlasť, Estónsko, ochraňuje jednu z našich vonkajších hraníc. Mrzí mne však, že táto historická udalosť bola z nepresvedčivých dôvodov rozdelená do dvoch menších, pretože vzdušné hranice pre Východoeurópanov samozrejme nezmiznú skôr než koncom marca budúceho roku.
Nasledujúcim bodom je vyhlásenie Rady a Komisie k prípravám na ministerskú konferenciu Euromed o migrácii.
Než odovzdám slovo Rade a potom Komisii, chcel by som vás požiadať, aby ste dodržiavali vymedzený čas svojho vystúpenia, pretože malé oneskorenie, ktoré sme mali, sme teraz vyrovnali. Je pravda, že predchádzajúca debata bola zaujímavá. Teoreticky, ak všetci budú dodržiavať svoj vymedzený čas, budeme na tom výborne.
úradujúci predseda Rady. - (PT) Vážený pán predsedajúci, pán podpredseda, dámy a páni, prvá ministerská konferencia Euromed o migrácii sa bude konať v hoteli Santa Eulália v Algarve v Portugalsku v dňoch 18. a 19. novembra. Takto povedané to znie úplne obyčajne, ale nie je to tak. Podarilo sa nám usporiadať túto ministerskou konferenciu na vysokej úrovni potom, čo v novembri v roku 2005 to naše hlavy štátov a vlád označili za prioritu. To bolo takmer pred dvoma rokmi, pri príležitosti 10. výročia vrcholnej schôdzky barcelonského procesu, kedy bolo uznané, že otázky migrácie majú v rámci nášho euro-stredomorského partnerstva rastúci význam. Následne, ako si niektorí z vás určite budú pamätať, sme v Rabate a Tripolise mali príležitosť znovu potvrdiť našu spoločnú politickú agendu.
Podľa názoru Rady sme to urobili vecne a jasne. V súčasnosti sú na oboch stranách Stredozemského regiónu veľké prisťahovalecké komunity, ktoré v našich spoločnostiach hrajú významnú úlohu. Máme povinnosť dát nový impulz partnerstvu, ktoré môže existenciu týchto silných komunít využiť. Zložitosť a závažnosť problematiky prisťahovalectva znamená, že ju musia riešiť všetci, krajiny pôvodu, tranzitné krajiny aj cieľové krajiny. Rada sa domnieva, že na tejto prvej konferencii v Algarve by sa debata mala sústrediť na najnaliehavejšie otázky, a nielen na ne, a tieto otázky by sa mali preberať systematicky.
Hlavnými bodmi na programe rokovania budú oblasti priorít schválené na ministerskej schôdzke v Tampere, teda prisťahovalectvo a rozvoj, legálna migrácia a boj proti nelegálnemu prisťahovalectvu. Tieto oblasti zahŕňajú také dôležité témy, ako je rámec pre peňažné prevody prisťahovalcov, nová výzva v podobe mikroúverov, možnosti, ktoré pre legálnu migráciu vytvárame v Európskej únii a na oboch stranách Stredozemného mora, zásadná otázka bezpečnosti dokladov, ktorú v inej súvislosti pripomenul pán podpredseda Frattini - bezpečnosť cestovných dokladov je kľúčová na zabezpečenie rozvoja migračných tokov za bezpečných podmienok - a veľmi dôležitá otázka podmienok návratu tam, kde je to možné.
Domnievam sa, že prípravné práce vykonávané v minulých týždňoch môžu vyústiť do presvedčivého záveru, ktorý je dobrým znamením pre debatu v Algarve. Na oboch stranách panuje jasné odhodlanie nájsť vhodné riešenia a konkrétne opatrenia a tieto opatrenia schváliť a uplatňovať ich. V tomto ohľade Rada informuje Európsky parlament o svojom presvedčení, že na konferencii sa dohodnú konkrétne opatrenia, ktoré nám umožnia posunúť naše partnerstvá dopredu.
Dúfame, že toto úsilie povedie k zostaveniu záverečného vyhlásenia a že vzhľadom na dôkladnú prípravu s ním ministri v Algarve budú súhlasiť. Toto vyhlásenie musí jednoznačne vymedziť hlavné priority a taktiež určiť konkrétne projekty, ktoré sa v krátkom čase začnú. Domnievame sa preto, že táto iniciatíva sa rozvíja v pevnom rámci a že môže byť inšpiratívnym a významným momentom v našom euro-stredomorskom partnerstve. To je povinnosťou Rady a taktiež výsledkom, ktorý chceme dosiahnuť, a je to plne v našich silách.
podpredseda Komisie. - Vážený pán predsedajúci, jednou z priorít EÚ a jej partnerov v rámci konferencie Euromed bude určite lepšie riadenie migrácie. Príliš veľa ľudí sa utopí a nedostatočne využívame možnosti dobre riadenej migrácie.
Na vrcholnej schôdzke v roku 2005, o ktorej práve padla zmienka, hlavy štátov a vlád Euromed prijali pracovný plán, ktorý stanoví ciele spolupráce v oblasti prisťahovalectva, sociálnej integrácie, spravodlivosti a bezpečnosti. Vďaka premyslenej iniciatíve portugalského predsedníctva ministri zodpovední za oblasť prisťahovalectva budú môcť teraz prijímať ďalšie opatrenia na ceste k hmatateľnejšej spolupráci. Konferencia sa môže stať míľnikom. Vítam, že predsedníctvo zdôrazňuje konkrétne pracovné závery konferencie, pretože naši občania chcú vidieť veľmi konkrétne výsledky.
Všetky tri témy tohto rokovania sú vyvážené a úplne v súlade s globálnym prístupom. V prvom rade legálne prisťahovalectvo: žijeme vo svete rastúcej mobility a dobre riadená migrácia je v záujme všetkých partnerov. Európska únia potrebuje prisťahovalectvo úplne v medziach zákona. Už je zrejmé, že mnohé členské štáty potrebujú pracovníkov, napríklad v oblasti poľnohospodárstva, zdravotnej starostlivosti a turistiky. Lenže Európska únia musí dokázať týchto prisťahovalcov zvládnuť a integrovať. Lepšie než v minulosti musíme vyberať potrebné kvalifikácie a pripraviť prisťahovalca na život v EÚ a ich prípadný návrat, ak tu pobývajú len dočasne alebo prichádzajú opakovane. Nie je možné vypracovať žiadnu stratégiu prisťahovalectva, kým európska politika voči integrujúcim sa prisťahovalcom, ktorí v Európskej únii žijú a pracujú, nebude úplne rešpektovať právo.
Budeme diskutovať o tom, ako využiť Európsky fond pre integráciu, ktorý sa v EÚ objavuje prvýkrát vďaka návrhu, ktorý pred rokom a pol vypracovala Komisia, a ktorý schválili Rada a Parlament. Musíme sa snažiť, aby naša Európa bola pre legálnych prisťahovalcov príťažlivejšia. Náš nedávny návrh na zavedenie európskej "modrej karty" pre vysoko kvalifikovaných prisťahovalcov je prvým príkladom a v súvislosti so zhromaždením Euromed významným krokom.
V budúcom roku budú nasledovať legislatívne návrhy, ktoré sa týkajú nekvalifikovaných a sezónnych prisťahovalcov. Návrhy na začatie diskusie na tieto témy s našimi partnermi v rámci Euromed sa mi zdajú logické a aktuálne.
Druhým bodom je migrácia a rozvoj. Aby sme úspešne zvládali prisťahovalectvo, musíme sa zabývať taktiež hlavnými príčinami migrácie, ako je hospodárska nerovnosť, nedostatok profesijných príležitostí, nestabilita, zlá verejná správa atď. V tomto úsilí je nevyhnute potrebná dobrá spolupráca s partnerskými štátmi a dôkladná znalosť situácie na mieste z hľadiska potreby pracovnej sily, nedostatku kvalifikovaných pracovníkov a požiadaviek na vytváranie schopností. Preto budú ministri rokovať s Komisiou o konkrétnych návrhoch na peňažné prevody prisťahovalcov a o tom, akým spôsobom by mohli viac prispievať k rozvoju - túto diskusiu je potrebné privítať.
Tretím diskutovaným okruhom je nelegálne prisťahovalectvo, pretože v záujme komplexného riešenia sa musíme zaoberať taktiež nelegálnou migráciou a chrániť európske vonkajšie hranice.
Našimi partnermi v rámci zhromaždenia Euromed sú cieľové štáty, tranzitné štáty a krajiny pôvodu. Mali by sme sa snažiť nadviazať spoluprácu, aby sme predišli situáciám, keď sa ľudia utopia v mori. Na konferencii Euromed budeme hovoriť s ministrami o spolupráci a prípadnej novej úlohe agentúry Frontex pri pátracích a záchranných akciách, nielen pri hliadkovaní a navracaní nelegálnych prisťahovalcov. Súčasne musíme dodržiavať svoje záväzky, pokiaľ ide o medzinárodnú ochranu a ľudské práva. Podporili by sme taký vývoj, kedy sa Frontex stane nástrojom podpory pre tretie štáty, aby im pomáhal lepšie zvládať migráciu a kontrolu hraníc v úplnom súlade s medzinárodnými záväzkami.
Na toto stretnutie ministrov sa tešíme. Prisťahovalectvo je predmetom živého záujmu nás všetkých a vyvoláva vášnivé emócie na úrovni členských štátov a na úrovni Spoločenstva. Podobné je to v našich partnerských krajinách. Jedinou cestou vpred je však len spoločný postup. Povedal by som, že samotná spolupráce už nestačí. Potrebujeme partnerstvo vychádzajúce zo spoločných cieľov a rovnosti všetkých partnerov. Potrebujeme súbory politických opatrení vrátane opatrení zameraných na zlepšenie pohybu ľudí s poctivými úmyslami, na dodržiavanie vnútroštátnych i európskych zákonov a na zvýšení miestneho tempa rastu v krajinách pôvodu.
Som presvedčený, že sa ministrom podarí vytýčiť konkrétne oblasti spolupráce. Komisia je pripravená podporiť vlastnú realizáciu a zároveň poskytnúť finančnú podporu. Zameriavame sa na podporu takej činnosti prostredníctvom programu MEDA a s využitím nástroja európskeho susedstva a partnerstva a nových tematických programov.
v mene skupiny PPE-DE. - (ES) Vážený pán predsedajúci, toto stretnutie so stredomorskými partnermi bezpochyby vítam. Bol by som však radšej, keby sa ho zúčastnili ministri zahraničia ako na schôdzke EÚ - Afrika v Rabate. Prečo? Chcel som, aby tu zdôraznili skutočnosť, že prisťahovalectvo sa musí stať hlavnou témou v našich vzťahoch s krajinami južného Stredozemia.
Ide o susediace štáty s obrovskými rozdielmi v príjmoch. Mnohí ich príslušníci pracujú teraz na sever od oblasti Stredozemia a (ako už bolo povedané), ich presun tvorí základný problém rozvoja. Tieto štáty zažívajú výrazný nárast obyvateľov a títo obyvatelia hľadajú nový život v Európe. Na nás dolieha vplyv nelegálneho prisťahovalectva z týchto štátov, ktoré sú zasa tranzitnými štátmi pre emigrantov zo subsaharskej oblasti.
To znamená, že je nesmierne dôležité začlenenie trvalo žijúcich osôb, spojenie medzi prisťahovalectvom a rozvojom a taktiež otázka nelegálneho prisťahovalectva. Takže na stretnutí v Algarve čaká ministrov veľa práce.
O otázke prisťahovalectva sme nedávno v Parlamente diskutovali. Odkazujem na správy pána Klicha a pána Morena. Verím, že v diskusiách sa im bude venovať riadna pozornosť.
Po prvé, je nutné nadviazať úzku spoluprácu s južnými krajinami s cieľom kontrolovať migračné toky a podporovať ich spôsobom, ktorý by som označil ako "pozitívna podmienenosť". Prisťahovalectvo je fenomén, ktorý sa oveľa jednoduchšie zvláda tam, kde na to existuje politická vôľa. Výsledky sa dostavia, keď sused o spoluprácu skutočne stojí.
Po druhé, veľmi aktuálne stále zostává nelegálne prisťahovalectvo. Musíme zabrániť tomu, aby nelegálni prisťahovalci prichádzali po mori; títo prisťahovalci taktiež riskujú život. Dokonca aj deti sa stávajú obeťami tých, ktorí bezohľadne zaobchádzajú s ľudskými životmi. Je potrebné vyzvať stredozemské štáty, aby podpísali a ratifikovali dva protokoly dohovoru OSN proti nadnárodnému organizovanému zločinu o obchodovaní s ľuďmi.
Po tretie, musím znovu zopakovať, že je potrebné vypracovať readmisné dohody o odovzdávaní a preberaní osôb. To sa podarilo s Ruskom, Ukrajinou a Moldavskom, tak prečo sa to po toľkých rokoch doteraz nestalo s Marokom? A čo sa deje s Alžírskom?
Prajem konferencii Euromed veľa úspechov, vážený pán predsedajúci. Dúfam, že účastníci prijmú konkrétne záväzky a zaistia pevné dohody, ktoré budú skutočne realizované a neskončia len ako rad vzájomných prianí, ktorá sa nerealizujú v praxi.
v mene skupiny PSE. - (ES) Vážený pán predsedajúci, pán podpredseda Komisie, vážený pán úradujúci predseda Rady, dámy a páni, vedci tvrdia, že takmer pred dvoma miliónmi rokov zmena klímy viedla k prvej rozsiahlej migrácii z Afriky do Európy. V našom čase, hoci zmena klímy s tým môže nejako súvisieť, hlavnými príčinami toho, prečo emigranti v takom veľkom počte riskujú svoj život, aby si zabezpečili lepší údel na našom kontinente, stále zostává chudoba a nedostatok slobody a príležitosti.
Ako Európania čelíme výzve urobiť z prisťahovalectva skutočnú súčasť rozvoja v krajinách pôvodu, ako aj v cieľových krajinách, a zabezpečiť, aby rozvoj prispieval ku zníženiu nelegálneho prisťahovalectva. Preto sa musíme snažiť spoločne s krajinami pôvodu a s tranzitnými krajinami dosiahnuť skutočnú mobilitu pracovnej sily s právami a povinnosťami, nie však pracovnú silu otrokov.
Dovoľte mi preto, aby som zopakoval, že na vytvorenie priestoru na súžitie medzi severom a juhom Stredozemia potrebujeme dialóg, spoluprácu a solidaritu. Preto úprimne vítame túto vrcholnú schôdzku Euromed v súlade s ministerskou konferenciou v Rabate a Tripolise. Dialóg medzi krajinami pôvodu, tranzitnými krajinami a európskymi štátmi, ktoré prijímajú prisťahovalcov, musí prebiehať na úrovni inštitúcii s cieľom zabezpečiť pevný základ pre pravé spoločenstvo založené na rozvoji.
Ďalším bodom je správa pána Leinena v mene Výboru pre ústavné veci o štatúte a financovaní politických strán na európskej úrovni - C6-0202/2007 -.
úradujúci predseda Rady. - (PT) Vážená pani predsedajúca, pán komisár, dámy a páni, ako viete, dňa 27. júna tohto roku na základe článku 191 Zmluvy o ES pán komisár predložil návrh, ktorý má zdokonaliť a upraviť nariadenie ES č.2004/2003 o štatúte a financovaní politických strán na európskej úrovni.
Po tomto návrhu nasledovala správa, ktorá hodnotila uplatňovanie uvedeného nariadenia. Príslušné uznesenie prijal Európsky parlament 23. marca 2006. Návrh pána komisára zavádza nový prvok: možnosť financovania európskych politických nadácií, pričom sa berie do úvahy, že hrajú dôležitú úlohu pri podpore a presadzovaní aktivít a cieľov politických strán na európskej úrovni.
Pretože politické nadácie sú úzko pridružené k politickým stranám, navrhuje sa, aby mali povinnosť predložiť žiadosť o financovanie prostredníctvom politickej strany na európskej úrovni, ku ktorej majú väzbu, na rovnakom právnom základe ako je financovanie tejto strany, inými slovami podľa článku 191 Zmluvy o ES.
Viem, že politické strany zastúpené v tejto snemovni zakladajú alebo už založili nadácie na európskej úrovni. Rada sa priaznivo stavia k možnosti poskytnúť Spoločenstvu finančnú podporu na činnosť týchto nadácií na základe veľmi jasných pravidiel, ktoré okrem iného umožnia jednoznačne rozlíšiť oblasti straníckych záujmov, ktoré sa musia dopĺňať, nie však prekrývať.
Druhým hlavným zámerom návrhu Komisie je revízia finančných ustanovení, ktoré upravujú financovanie politických strán na európskej úrovni vo svetle doterajších skúseností. Na tento účel Komisia navrhuje, okrem ďalších opatrení, dve odchýlky od pravidla neziskovosti uvedeného v článku 109 finančného nariadenia. Prvé opatrenie umožňuje previesť až 25 % celkového ročného príjmu strán z jedného roku na prvý štvrťrok nasledujúceho roku, aby strany mohli lepšie reagovať na meniacu sa politickú situáciu a priority. Cieľom druhého opatrenia je umožniť politickým stranám na európskej úrovni vytvárať si finančné rezervy ukladaním zisku, ktorý dosahujú samotné strany, nad novo zníženou minimálnou úrovňou spolufinancovania 15 %.
Musím taktiež upozorniť na návrh, ktorý požaduje, aby bolo jasne stanovené, že čiastky získané z rozpočtu EÚ sa môžu použiť aj na financovanie kampaní vedených politickými stranami na európskej úrovni v rámci volieb do Európskeho parlamentu, za predpokladu, že to neznamená priame či nepriame financovanie politických strán jednotlivých štátov alebo ich kandidátov.
Na zasadnutí Rady bol tento návrh najskôr trikrát posúdený pracovnou skupinou pre všeobecné záležitosti v septembri a októbri tohto roku a delegáti ho všeobecne prijali priaznivo. Niektoré delegácie však vyjadrili obavy nad navrhovaným právnym základom a porušovaním rozpočtovej disciplíny.
O stanovisko k tejto problematike bola požiadaná právna služba Rady. Tá usúdila, že odchýlky od pravidla neziskovosti stanovené v nariadení Rady č. 1605/2002 čl. 109 ods. 2 by mohli byť zakotvené len v samostatnom predpise vychádzajúcom z článku 279 Zmluvy o ES a určenom na zavedenie týchto odchýlok do vlastného finančného nariadenia, ktoré upravuje. Toto stanovisko viedlo k rozdeleniu návrhu na dva právne akty a ku konzultácii Európskeho parlamentu a Dvora audítorov.
Dňa 17. októbra 2007, teda nedávno, výbor Coreper II prvýkrát prerokoval kompromisné znenie textu predloženého portugalským predsedníctvom a stanovisko právnej služby Rady. O týždeň neskôr, 24. októbra 2007, Výbor Coreper II dosiahol zhodu v dvoch bodoch: po prvé vo veci rozdelenia návrhu na dva právne akty, a to jeden predpis vychádzajúci z článku 279 Zmluvy o ES a obsahujúci ustanovenia pozmeňujúce finančné nariadenie a jeden predpis obsahujúci ostatné ustanovenia návrhu na základe článku 191 Zmluvy o ES a po druhé vo veci konzultácie Európskeho parlamentu a Dvora audítorov o úprave článku 109 nariadenia č. 1605/2002 v súlade s článkom 279 Zmluvy o ES. Táto konzultácia sa bezprostredne uskutočnila.
Dva kompromisné texty, ktoré vznikli po rozdelení, posúdila pracovná skupina pre všeobecné záležitosti dňa 9. novembru 2007, teda celkom nedávno. Na základe toho vám môžem s radosťou oznámiť, že pracovná skupina pre všeobecné záležitosti, ktorá sa zišla minulý piatok, potvrdila, že došlo k širokej zhode medzi delegáciami jednotlivých štátov o otázkach, na ktoré sa vzťahujú dva predpisy vzniknuté v dôsledku rozdelenia.
V podstate by som zopakoval, že neexistuje žiadny významný rozpor medzi príslušnými tromi orgánmi. Komisia, Parlament a Rada, všetky tieto orgány sa zhodujú v základných veciach, pokiaľ ide o európske politické nadácie a zmenu ustanovení upravujúcich fungovania európskych politických strán. Otázka právneho základu bola a je prísne právnou otázkou a zámerom Rady nebolo a nie je brániť dohode týchto troch orgánov.
V mene Rady môžem potvrdiť, že chceme, aby tieto dva predpisy vzniknuté na základe rozdelenia boli prijaté do konca tohto roku, a mohli tak nadobudnúť platnosť od 1. januára 2008. Navrhujem preto, aby Parlament odložil hlasovanie o vašom stanovisku plánovanom na tento týždeň, aby sme mohli s využitím príslušných kontaktov a spolurozhodovacích procesov, dosiahnuť dohodu o predpisoch na základe článku 191 Zmluvy o ES.
V tom prípade by stanovisko Parlamentu ku zmene finančného nariadenia malo byť prijaté čo najskôr. Taktiež sme požiadali Dvor audítorov, aby konal rýchlo. Nemáme veľa času, ale podľa nášho názoru je dosť času na to, aby sme prijali tieto dva predpisy za podmienok, ktoré požaduje Parlament, Komisia a Rada.
podpredsedníčka Komisie. - Vážená pani predsedajúca, v období reflexie sme zistili, že existuje jasná požiadavka a príležitosť prijať opatrenia, ktoré prehĺbia a rozšíria politický dialóg. Vždy som tvrdila, že ak chceme vytvoriť európsky verejný priestor, musíme zároveň vytvárať viac európskej politickej kultúry, a práve táto otázka je pri tom zásadná.
Určite neexistuje žiadne kúzelné riešenie, ktoré odstráni odstup medzi európskymi politikmi a našimi občanmi, ani neexistuje žiadny jednoduchý spôsob ako naplniť demokratické ašpirácie občanov a ich želanie aktívnejšie sa zapojiť. Tieto ašpirácie musia byť podporené rozsiahlou škálou iniciatív so spoločným zámerom zaistiť čo najširšiu účasť občanov vrátane (v neposlednom rade) mladých ľudí, a ja by som dodala žien, v demokratickom živote Únie.
Činnosť európskych politických strán spolu so zakladaním európskych politických nadácií je neoddeliteľnou súčasťou vytvárania tohto skutočného európskeho verejného priestoru, kde spolu môžu vzájomne súperiť rôzne názory a kde občania môžu lepšie pochopiť výzvy, ktoré sú v stávke, a poučene si vyberať. Politické diskusie a politické spory sú súčasťou demokracie a my dúfame, že nám to zároveň pomôže zvýšiť účasť vo voľbách do Európskeho parlamentu.
Mám radosť, že môžem povedať, že Komisia a Parlament sa v tejto otázke vždy zhodujú. Komisia dokázala rýchlo zareagovať na žiadosť Parlamentu a náš návrh získal veľkú podporu parlamentného Výboru pre ústavné vreci.
Dňa 25. októbra som sa pred touto snemovňou zmienila o svojich obavách z toho, že sa výbor Coreper rozhodol vydať cestou, ktorá sa odchýlila od cesty Komisie a Parlamentu, a že tieto obavy zdieľajú poslanci vrátane pána predsedu Pötteringa a pána Leinena. Ale zároveň som vyjadrila nádej, že najdôležitejší cieľ Rady, Parlamentu a Komisie zostane naďalej rovnaký: schválenie hlavného obsahu nášho návrhu pred koncom tohto roku.
O tri týždne neskôr, po tom, ako sme sa dozvedeli, čo vyhlásilo predsedníctvo, môžem len privítať ostatný vývoj a vyjadriť uspokojenie, že sme opäť na spoločnej ceste. Rada počúvala a minulý piatok pracovná skupina hlavný obsah nášho návrhu jednohlasne schválila. To znamená, že teraz môžeme pokračovať ďalej. Aj keď je dohoda, ku ktorej Rada dospela na svojom zasadnutí, dôležitým krokom vpred a veľmi jasnou správou, proces tým ešte nekončí. Musíme dopracovať jednotlivosti, aby bolo možné toto nariadenie urýchlene prijať a aby nadobudlo účinnosť.
Hoci rozdelenie nášho návrhu nakoniec na jeho podstatu nemá vplyv, vyžaduje to samostatný, zložitejší legislatívny postup, a stanovisko Dvora audítorov, ktoré (ako dúfam) bude odovzdané včas. Harmonogram je veľmi náročný a napnutý.
Chcela by som poďakovať pánovi Leinenovi a všetkým ostatným zúčastneným poslancom za obetavú prácu na tomto súbore. Chcem poďakovať taktiež pánovi predsedovi Pötteringovi, konferencii predsedov a členom politickým skupín, ktorí plnili dôležitú úlohu pri príprave pôdy na dosiahnutie dohody v tejto otázke. Tak teda, pani predsedajúca, pán predseda Rady, pán Leinen,
spravodajca. - (DE) Vážená pani predsedajúca, pani podpredsedníčka Komisie, pán úradujúci predseda, kolegovia, dámy a páni, nová Lisabonská zmluva je hlavnou víziou parlamentnej demokracie na úrovni EÚ. Pre parlamentnú demokraciu potrebujete politické strany. Potrebujete politické strany, ktoré budú zastupovať záujmy spoločnosti a ponúknu občanom možnosť vybrať si vo voľbách z rôznych kandidátov a rôznych politických programov. Vo všetkých 27 členských štátoch máme strany, ktoré sa zúčastňujú vnútroštátnych volieb; teraz musíme týmto európskym stranám umožniť, aby vyvíjali svoju demokratickú činnosť aj na úrovni Európy.
Chceme ešte pred konaním európskych volieb taktiež zabezpečiť, aby si naši občania mohli vyberať z radu aktívnych politických frakcií, ktoré dokážu zmobilizovať svojich voličov a povedať im, kam sa ich chystajú viesť. Chceme, aby občania mohli rozhodovať o tom, aká bude Európa, pre ktorú hlasujú, a umožniť im skutočnú voľbu. Prvé nariadenie o štatúte a financovaní európskych politických strán, ktoré sme prijali už v roku 2004, bolo obrovským úspechom. Teraz máme desať zaregistrovaných politických frakcií, čo ukazuje šírku politického spektra v Európskej únii. Toto revidované nariadenie má teraz dodať do týchto demokratických štruktúr trochu flexibility a zároveň ich rozšíriť.
Vo väčšine štátov nemáme len politické strany, ale aj politické nadácie. Sú to prostriedky slúžiace na hlbšiu analýzu sociálneho vývoja a sú priestorom pre diskusiu, ktorá presahuje hranice straníckeho členstva. Tieto nadácie sa osvedčili v mnohých štátoch. Robia dobrú prácu, a tak čím ďalej tým viac vystupuje nutnosť vytvoriť podmienky, aby sa táto diskusia, tento dialóg o Európe mohli viesť aj na európskej úrovni cez hranice štátov. Vítam preto, že sa tomuto nástroju, ktorý je akýmsi doplnkom vlastných politických strán, dostalo požehnanie Rady.
Dámy a páni, žiadna agenda politickej strany nie je viazaná na finančný rok. Reaguje na politické udalosti, a je teda nutné pristupovať k politickým stranám inak ako k rôznym združeniam. Účelom tohto nového nariadenia je zaviesť do finančného riadenia flexibilitu. Máme tu tri ciele: po prvé chceme mať možnosť predĺžiť finančný rok o tri mesiace na strane výdajov, aby strany mohli reagovať na politické udalosti. Po druhé, nechceme, aby strany utratili všetku svoju hotovosť na konci roku. Chceli by sme, aby si z vlastných zdrojov, členských príspevkov a darov mohli vytvárať rezervy, ktoré sa dajú použiť, ak je potrebné reagovať na kľúčové udalosti v politike, a samozrejme hlavne na európske voľby.
Takže na to, aby sme pomohli najmä malým politickým frakciám, ale taktiež aby sme podporili fungovanie európskych politických nadácií, potrebujeme stanoviť podiel grantov a vlastných zdrojov. Počítame, že v novom nariadení pripadne na vlastné prostriedky 15 % a na podporu z verejných prostriedkov 85 %.
Dámy a páni, Rada rozhodla o rozdelení právneho základu. Tvrdili sme, že to nie je nutné. Povedie to žiaľbohu ku strate transparentnosti, pretože pokiaľ ide o právny základ tohto nového nariadenia, občania sa teraz budú musieť dívať na dve miesta. Neželáme si však predlžovať nezhodu v právnych otázkach. To by celý proces len predlžovalo a odvádzalo pozornosť od skutočného zámeru tohto nariadenia. V záujme európskych politických strán a ich príprav na európsku volebnú kampaň v roku 2009 by sme sa mali sústrediť na otázku hlavného obsahu a uzavrieť túto záležitosť pred koncom roka. Veľmi ma potešilo, keď som sa dozvedel, že hlavný obsah tohto nariadenia sa stretol so širokým súhlasom. Myslím si, že teraz by sme mali urobiť všetko, čo je v našich silách, a túto dôležitú časť legislatívy doviesť do konca počas portugalského predsedníctva, aby sme tak získali právny základ pre politické nadácie a základ pre flexibilnejšie riadenie financií v rozpočtovom roku 2008. Na to bude potrebné, aby Rada zaistila prechodné opatrenia, ako sme pôvodne navrhovali vo Výbore pre ústavné veci.
Začíname už neskoro, a tak by som láskavo požiadala kolegov, aby dodržovali vymedzený čas, a chcela by som vás požiadať, rovnako ako aj minule, aby ste si presadli do predných častí rokovacej sály. Poďte prosím dopredu. Nikto vám nebude vyčítať, že sedíte na cudzom sedadle! Keď sa všetci posunieme dopredu, bude to omnoho príjemnejšie a bezprostrednejšie.
Vzhľadom na to, že rastúca hodnota eura viedla k strate konkurencieschopnosti odvetvia cestovného ruchu Európy, aké opatrenia Komisia plánuje, aby posilnila toto odvetvie a zachovala terajšie postavenie Európy ako turistickej destinácie?
podpredseda Komisie. - (DE) Pani predsedajúca, dámy a páni, vývoj kurzu eura samozrejme ovplyvňuje relatívnu cenu európskych turistických produktov pre spotrebiteľov z tretích krajín. Aj keď kurz eura nie je politickým nástrojom, ale tvorí sa voľne na trhu vplyvom zahraničných mien, dôsledky, ktoré mal rast kurzu eura voči doláru pre cestovný ruch, je potrebné posudzovať diferencovane.
V prvom rade, kolísanie výmenného kurzu eura voči doláru má veľmi malý vplyv na tok cestovného ruchu vo vnútri Európskej únie. Podľa dostupných údajov 70 % príjmov pochádza z cezhraničného cestovného ruchu vnútri Európskej únie, inými slovami, od turistov z iných členských štátov EÚ.
Po druhé, nemali by sme sa sústrediť len na výmenný kurz eura voči doláru. Výpočty efektívneho kurzu eura ukazujú, že celkový vývoj je oveľa menej dramatický. Rast eura voči čínskemu jüanu bol napríklad tento rok omnoho menej výrazný, a napriek tomu príjem z turistov z krajín mimo EÚ sa v rokoch 1995 až 2005 sotva zdvojnásobil, kým príjem, ktorý je možný pripočítať turistom z Číny, vzrástol počas rovnakého obdobia dvanásťnásobne.
Komisia si je vedomá toho, že pre konkurencieschopnosť je cena kľúčová. Avšak vízia Komisie o európskom cestovnom ruchu do budúcna, tak ako bola predstavená v jej nedávno schválenom uznesení, je založená na vysokej kvalite, nie na nízkych nákladoch.
Sme presvedčení, že aj so silným eurom Európa stále zostane svetovou destináciou číslo jedna, ak využije čo najlepšie svoje prednosti: svoje historické dedičstvo, prírodné krásy, množstvo atraktívnych miest, ktoré sa tu nachádzajú, a svoju dobrú povesť, pokiaľ ide o úroveň služieb.
(ES) Pani predsedajúca, posledné výroky pána komisára sú v rozpore s realitou. V túto chvíľu dochádza k tomu, že veľká časť európskeho cestovného ruchu mieri do krajín mimo európsky priestor - do Karibskej oblasti, rozvojového sveta, na Ďaleký východ, do Afriky - do značnej miery v dôsledku rastúcej hodnoty našej európskej meny.
Okrem toho existujú plány na zavedenie nových opatrení, ktoré budú rovnako negatívne ovplyvňovať európsky cestovný ruch, napríklad kompenzácie podnikov v dôsledku emisií CO2. Inými slovami, zdá sa, že cestovný ruch je ohrozovaný mnohými faktormi a nevyzerá to, že by sa v súčasnosti na obzore rysovala nejaká európska politika týkajúca sa cestovného ruchu. To je očividne záležitosťou vlád jednotlivých štátov a chcem sa spýtať pána komisára, či sa domnieva, že Komisia môže podporiť určitý druh európskej politiky, ktorá by zvrátila tento jasný vývoj smerujúci k zníženiu konkurencieschopnosti európskeho cestovného ruchu.
podpredseda Komisie. - (DE) Obávam sa, že pán poslanec a ja sa asi zhodneme v tom, že naše názory sa rozchádzajú. Ako viete, pred niekoľkými dňami sa v Portugalsku konala významná konferencia o európskom cestovnom ruchu a o všetkých týchto otázkach sa tam podrobne hovorilo. Konferencie sa zúčastnilo 500 popredných odborníkov z celej Európy a nenadobudol som tam dojem, že európsky cestovný ruch alebo vlastne členské štáty sa obávajú, že Európa ako turistická destinácia stráca svoj lesk.
Oficiálne čísla, ktoré máme k dispozícii, slová pána poslanca nepotvrdzujú, predovšetkým kvôli tomu, že čelíme obzvlášť vážnej situácii. Dovoľte mi, aby som znovu zopakoval: samozrejme, že kolísanie výmenného kurzu má vplyv na cenu, ale to, čo Európa návštevníkom z iných krajín ponúka, nie je určované prioritne len cenou. Rozhodnutie cestovať do Európy je ovplyvnené nielen cenou, ale aj kvalitou toho, čo Európa môže ponúknuť.
V podstate súhlasím s pánom poslancom, že musíme veľmi starostlivo sledovať, čo európsky cestovný ruch zaťažuje a zaviesť rámcové podmienky, ktoré umožnia, aby toto odvetvie skutočne využilo obrovský rast a pracovné možnosti, ktoré môže ponúknuť.
Otázky 37, 38 a 39 budú vynechané, pretože ich autori sú neprítomní.
Otvorenia Európskych rozvojových dní (ERD), ktoré sa budú konať v dňoch 7. až 9. novembra, sa zúčastní pán Maumoon Abdul Gayoom, prezident ostrovného štátu Maldivy. Stane sa tak kvôli tomu, že Maldivy sú vážne ohrozené dôsledkom pôsobenia klimatických zmien a táto téma spločne s problémom rozvoja sú hlavnými témami ERD. Na druhej strane, môže to znamenať aj legitimizáciu tohto prezidenta a jeho režimu. Mezinárodná organizácia pre ľudské práva dôrazne kritizuje prezidenta Gayooma kvôli jeho autokratickej povahe a režimu v štáte, kde sa závažne porušujú ľudské práva, pomocou polície a bezpečnostných zložiek krajiny.
Prečo Komisia pozvala pána Maumoona Abdula Gayooma (veď aj iné krajiny sú ohrozené klimatickými zmenami, ale vládnu tam aspoň demokratické vlády) a aký postoj zaujíma Komisia voči jeho režimu na Maldivách?
člen Komisie. - (FR) Veľmi vám ďakujem za otázku, ktorá mi umožňuje, aby som upozornil na situáciu na Maldivách.
Ako prezident Maumoon Abdul Gayoom zdôraznil na nedávnej vrcholnej schôdzi Organizácie Spojených národov, Maldivy, ktorých nadmorská výška nepresahuje 1,5 metra, sú ohrozené neustále stúpajúcou hladinou oceánov v dôsledku otepľovania klímy. To donútilo viac než 300 000 ľudí, aby ostrovy opustili. Preto, ako už celkom správne na to poukázal pán poslanec, pozvanie prezidenta Maldív nám poskytuje príležitosť na to, aby sme upozornili na nebezpečenstvo, ktoré teraz ohrozuje ľudí na týchto ostrovoch.
Okrem toho Maldivy sa vždy aktívne zúčastňovali medzinárodných konferencií o menej rozvinutých krajinách a malých rozvojových ostrovných štátoch. Túto aktivitu potvrdili Maldivy aj svojou účasťou na Tretej konferencii Organizácie Spojených národov o najmenej rozvinutých krajinách, ktorú zorganizoval Európsky parlament v roku 2001, a ďalšou aktivitou na seba Maldivy vzali dôležitú úlohu: predsedať skupine expertov na konferencii strán Rámcového dohovoru OSN o klimatických zmenách.
Čo sa týka politickej situácie na Maldivách, a v súlade s vyhlásením predsedníctva Rady Európskej únie Komisia víta posledné udalosti na Maldivách a má radosť z reforiem, ktoré boli do dnešného dňa zavedené. Uverejnenie harmonogramu programu reforiem v roku 2006 bola skutočne dobrá správa. Voľby, ktoré sa majú konať budúci rok v roku 2008, budú dôležitým vykročením k väčšej demokracii. Komisia je pripravená podporiť proces reforiem a zároveň poskytnúť špeciálnu pomoc vo voľbách 2008.
Samozrejme pozorne sledujeme situáciu v oblasti ľudských práv. Komisia je spokojná s nedávnymi úspechmi vrátane prepustenia dvoch dôležitých aktivistov v minulom roku: Jennifer Latheefovej a Mohammeda Nasheeda.
(NL) Pani predsedajúca, pán komisár, chcel by som vám poďakovať za odpoveď.
Od mimovládnych organizácií som sa dozvedel, že ich zástupcovia sa zúčastnili Európskych rozvojových dní a že boli veľmi spokojní s iniciatívou a následnými rozhodnutiami, takže v tomto smere im blahoželám. Napriek uvedenému však nie som úplne spokojný.
Sťažnosť Boeingu (USA) proti Airbusu (EÚ) v rámci WTO (rozprava)
Ďalším bodom je vyjadrenie Komisie k sťažnosti Boeingu (USA) proti Airbusu (EÚ) v rámci WTO.
člen Komisie. - (FR) Pani predsedajúca, dámy a páni, je dôležité mať na zreteli, že ste sem dnes pozvali Komisiu kvôli diskusii o spore medzi Spojenými štátmi a Európskou úniou týkajúcom sa podpory, ktorú dotknuté vlády poskytujú Airbusu a Boeingu.
Na písanie o týchto problémoch sa už vyplytvalo veľa atramentu, začneme teda pripomenutím základných faktov. O čo teda ide? Vláda Spojených štátov tvrdí, že peniaze, ktoré európske vlády investovali do Airbusu, porušujú pravidlá WTO o dotáciách. V októbri 2004 Spojené štáty jednostranne a bez predchádzajúceho oznámenia odstúpili od bilaterálnej dohody s Európskou úniou z roku 1992, v ktorej je tento druh investícií vyslovene povolený, a rozhodli sa predložiť prípad WTO.
Európska únia vzala na vedomie, že Spojené štáty uprednostnili súdnu cestu pred rokovaním, a za seba požiadali WTO, aby ona obvinila z nedovolených dotácií poskytnutých Boeingu Spojené štáty. Aká je situácia dnes, o tri roky neskôr? Navzdory niekoľkým pokusom uskutočneným v niekoľkých posledných rokoch sa kvôli rozdielom medzi obidvoma stranami nepodarilo spor vyriešiť dohodou.
Spojené štáty popreli poskytnutie dotácií Boeingu a vyhlásili, že pred začatím akýchkoľvek rokovaní by Európska únia musela zastaviť podporu Airbusu, ktorá bola predtým poskytovaná prostredníctvom systému návratných pôžičiek.
Určite uznáte, že podľa týchto podmienok je nemožné stanoviť spravodlivý a vyrovnaný základ pre rokovanie s cieľom vyriešiť spor. Pred niekoľkými týždňami Boeing verejne odmietol ďalšiu zelenú ratolesť, ak to môžem takto nazvať, ponúknutú Airbusom. To bolo 18. októbra.
Sme teda skeptickí, čo sa týka možnosti, že by sa spor mohlo podariť v blízkej budúcnosti vyriešiť za rokovacím stolom. Znamená to, že budeme ďalej v rámci WTO brániť podporu Airbusu zo strany EÚ, ktorá umožnila väčšiu inováciu v oblasti letectva a zlepšila bezpečnosť a efektívnosť leteckej dopravy.
Je potrebné si uvedomiť, že Airbus vrátil o 40 % viac financií, než od roku 1992 dostal od európskych vlád, a že tento rozdiel tvoril viac než 7 miliárd EUR. Dúfame teda, že panel preukáže, že celkom skromné sumy, ktoré Európa poskytla Airbusu vo forme podpory výskumu a vývoja a návratných pôžičiek, nemali žiadny vplyv na konkurencieschopnosť Boeingu.
Domnievam sa, že si názor môžete urobiť sami: Boeing práve ohlásil, že jeho nové lietadlo B 787 Dreamliner sa od svojho uvedenia stalo komerčne najúspešnejším lietadlom v dejinách. Je teda lietadlom najúspešnejším, ale aj dosť možné, že lietadlom najviac dotovaným.
Pred rokovaním vo WTO konanom tento september sme poskytli podľa môjho názoru solídne dôkazy o dotáciách, ktoré Spojené štáty pre tento typ lietadla Boeingu poskytli. Poukázali sme najmä na to, že celková suma tejto finančnej pomoci tvorila 24 miliárd USD od federálnych orgánov a určitých štátov vrátane 16 miliárd USD od NASA a ministerstva obrany vo forme podpory výskumu vývoja v oblasti letectva, vďaka čomu bol Boeing schopný vyvinúť špičkové letecké technológie a know-how s nulovými nákladmi. K tomu pribudli zakázané štátne dotácie ušité na mieru Boeingu, medzi ktoré patria predovšetkým dotácie od štátu Washington, kde Boeing získal dotácie v celkovej hodnote 4 miliardy USD, ale aj Kansasu, kde mali formu "Boeingových obligácií”, a Illinois. Tretím prvkom sú protiprávne vývozné dotácie, ktoré Boeing získava na základe legislatívy FSC/ETI (predpisov o vývozných spoločnostiach a príjmoch nadobudnutých mimo územia USA), napriek tomu, že WTO túto legislatívu zakázala.
Je veľmi nepravdepodobné, že celá záležitosť skončí v okamihu, keď WTO rozhodne, čo by malo byť asi v roku 2008. Obidve strany budú mať možnosť sa odvolať, čím sa dostaneme do roku 2009. Sme toho názoru, že potom, ako WTO dospeje k rozhodnutiu v obidvoch prípadoch, bude rozumné so Spojenými štátmi prediskutovať, ako sa vyrovnať s následnými implikáciami, ale samozrejme si nemôžeme byť istí, že nakoniec dôjde k riadnemu rokovaniu.
Na záver je možné konštatovať, že z pohľadu Komisie by dohodnuté riešenie poskytlo potrebné dlhodobé riešenie, ktoré trh potrebuje, aby v odbore letectva zavládla pokojná a korektná hospodárska súťaž. Ak sa takéto dohodnuté riešenie nepodarí dosiahnuť, bude Komisia pokračovať v rozhodnej, energickej ochrane európskych záujmov na pôde WTO.
Korektná hospodárska súťaž koniec koncov nie je len v záujme Airbusu, ale zo zdravej konkurencie medzi týmito významnými výrobcami budú profitovať aj dodávatelia, letecké spoločnosti a ich zákazníci.
K hospodárskej súťaži medzi Airbusom a Boeingom by malo dochádzať na trhu. Očakávame, že to bude súťaž tvrdá, ale zároveň korektná a rozumná. Toto však neplatí, pokiaľ sa dotyčný americký konkurent snaží vykresliť poniektoré naše členské štáty ako, citujem, "nespoľahlivých obchodných partnerov v odbore letectva a bezpečnostné riziko pre americkú vojenskú pripravenosť", alebo pokiaľ na pôde amerického Kongresu podnecuje legislatívu vedúcu k zablokovaniu finančných prostriedkov určených na úpravu amerických letísk na prijímanie A380. Podobná kampaň poškodzuje transatlantické vzťahy a nehodí sa pre spoločnosť, ktorá sama seba predstavuje ako globálneho (niekedy dokonca aj európskeho) hráča, keď sa jej to aktuálne hodí.
Hlavné posolstvo, o ktoré by som sa dnes s vami rád podelil je, že na oficiálnej úrovni Európska únia aj Spojené štáty vyvinuli úsilie - a ja dúfam, že v ňom uspeli - za zaistenie toho, aby tento spor nepoškodil širšie partnerstvo medzi EÚ a USA.
Hodláme v tom pokračovať a veríme, že vláda Spojených štátov urobí to isté, aby zaistila, že spory medzi Boeingom a Airbusom neovplyvnili ich šancu korektnej súťaže v tendroch o verejné zákazky. Predovšetkým by nemalo dôjsť k legislatívnym alebo vládnym činnostiam narušujúcim hospodársku súťaž, ktoré by obmedzili možnosť európskych podnikov zúčastniť sa na prebiehajúcom rekapitalizačného programe USA na letecké tankery.
Radi by sme zdôraznili významnú úlohu, ktorú môžu Európsky parlament aj národné parlamenty príslušných štátov hrať v monitorovaní situácie. Vaše medziparlamentné kontakty budú veľmi cenné pre odovzdávanie tohto posolstva naprieč Európskou úniou a snáď aj naprieč Atlantickým oceánom.
Pani predsedajúca, pán komisár, dámy a páni, hovorím v mene pani Takie Saďfiovej, ktorá je členkou Výboru pre medzinárodný obchod.
Boeing, ktorý podal WTO sťažnosť na Airbus, zrejme nevie uniesť prehru. Toto priemyselné zoskupenie niekoľko desiatok rokov dominovalo trhu. Teraz, na začiatku nového desaťročia, ho v rokoch 2003 a 2004 predbehol Airbus. Koho by to pred dvadsiatimi rokmi napadlo? A práve v tomto okamihu sa vo WTO objaví sťažnosť Boeingu. Sťažnosť, ktorá je úplne nezmyselná, pretože tento americký výrobca vždy ťažil z významných vojenských výskumných a vývojových programov zadávaných Pentagónom a NASA. Mnohé technológie boli najprv použité vo vojenských lietadlách, a potom Boeing využíval voľný prevod technológií z vojenského do civilného sektora, podobne ako využíva výhody rôznych daňových zliav poskytovaných vládou Spojených štátov.
Čo dostal európsky výrobca Airbus? Namiesto dotácií získal návratné pôžičky, ktoré, ako z ich názvu vyplýva, musia byť vrátené. Nielenže musia byť splatené, ale, ako ste, pán komisár, povedali, vrátená suma ďaleko presahuje pôvodnú pôžičku, pretože sa odvíja od počtu predaných lietadiel a v podstate všetky lietadlá vyrábané Airbusom boli úspešné. To bude určite platiť aj v budúcnosti, ako je vidieť z hromadiacich sa objednávok na A380 a A350. K tomu je tento systém realizovaný verejne, otvorene a úplne transparentne. Airbus nedostáva žiadnu skrytú pomoc.
Pán komisár, vo svojom mene aj v mene svojich kolegov v pracovnej skupine pre letectvo Európskeho parlamentu vám musím povedať, že budeme situáciu pozorne, veľmi pozorne sledovať. Očakávame od vás - a vy ste nás v tomto ohľade uisťovali - že budete rozhodným spôsobom hájiť ekonomické záujmy tohto európskeho výrobcu. Úlohou Európskej únie a rovnako aj Spojených štátov nie je ukázať v rámci WTO, že je niekto lepší, ale priviesť obidve strany k dvojstranným rozhovorom, aby tak vyriešili svoje spory.
v mene skupiny PSE. - Ako viete, Európska únia v súčasnosti obhajuje Airbus v prípade, ktorý WTO predložili v mene Boeingu Spojené štáty. Domnievam sa, že v súčasnej fáze sporu je potrebné, aby táto inštitúcia získala podporu Európskej únie proti názoru Spojených štátov.
Na úvod by som rada vyhlásila, že celý tento spor vznikol preto, že Boeing sa už nechcel ďalej podieľať na medzinárodnej zmluve, ktorú vzájomne odsúhlasili Spojené štáty a Európska únia - zmluve, ktorá umožňovala určité formy vládnej podpory pre Airbus aj Boeing, jediných dvoch výrobcov veľkých dopravných lietadiel na svete. Ako moji kolegovia vedia, podobné dohody sú najlepším základom, na ktorom je možné budovať vzťahy medzi národmi. Dotyčné národy musia plniť svoje záväzky vyplývajúce z týchto zmlúv. Airbus tak urobil. Rovnako tak aj Európska únia. Bohužiaľ, v prípade Spojených štátov tomu tak nebolo.
Airbus a Európska únia sa trvalo riadili duchom a zámerom bilaterálnej dohody o obchodovaní s lietadlami z roku 1992. 11 rokov prebiehala hospodárska súťaž medzi Boeingom a Airbusom, ktorej výsledkom boli dôležité zlomy v oblasti technológií a konštrukcií civilných lietadiel, ktoré priniesli bezpečnejšiu a efektívnejšiu leteckú dopravu s väčším zreteľom na ochranu životného prostredia. Boeing sa však rozhodol, že už nechce plniť záväzky vyplývajúce z tejto zmluvy. Namiesto toho s pomocou Spojených štátov napadol Airbus a obvinil ho z využívania takzvaných "nepovolených dotácií" - tej istej štátnej pomoci, s ktorou roku 1992 Boeing pôvodne v zmluve súhlasil.
Veľa mojich kolegov dobre vie, že vládne pôžičky Airbusu predstavujú cielené využitie obmedzených štátnych zdrojov na podporu výskumu, ktoré nenarúšajú trh. Vlády z nich majú primeraný zisk a na trh sa dostávajú nové produkty, z čoho majú úžitok všetci. Stručne povedané, európske štátne financovanie výskumu a vývoja je obmedzené rozsahom, pôžičky musia byť vrátené a nemajú žiadny vplyv na konkurencieschopnosť Boeingu.
Na druhej strane Boeing, ktorý vyrába civilné a vojenské lietadlá pre Spojené štáty, ťaží do veľkej miery z toho, že v civilných lietadlách využíva technológie vyvinuté za pomoci vládnej podpory Boeingu v oblasti vojenského výskumu a vývoja. Napríklad znalosti o kompozitných materiáloch, ktoré Boeing vo veľkej miere využíva vo svojom novom modeli 787 Dreamliner, pochádzajú - ako firma sama priznáva - z jej práce na V-22, F-22, B-2 a útočnom stíhacom lietadle Joint Strike Fighter.
Táto federálna pomoc je doplnená podporou jednotlivých štátov a miestnych správ vo forme daňových výhod, výhodných predajov nehnuteľností a úprav infraštruktúry, aby podnik zachoval svoju činnosť a pracovné miesta vo vybraných mestách USA. Boeing na jednej strane protestuje proti programu návratných pôžičiek poskytnutých Airbusu, ale na druhej strane mu pripadajú úplne v poriadku totožné programy, z ktorých ťaží Boeing v Japonsku. Neupozorňujem na tieto body preto, že by som naznačoval, že pomoc Boeingu (splatná v Japonsku, ale nie v USA) je nejakým spôsobom horšia, než európske návratné pôžičky pre Airbus. Zmieňujem túto pomoc pre Boeing preto, aby som ilustroval skutočnosť, že obidve strany určitým spôsobom využívali nejaké formy vládnej pomoci od štátov, ktoré si chcú uchovať vedúce postavenie v letectve. Kým Boeing využíva výhody štátnej podpory, snaží sa podobné výhody Európe uprieť.
Domnievam sa, že by sme mali od Komisie požadovať, aby Airbus a Boeing nasmerovali k vypracovaniu perspektívneho usporiadania vzájomných vzťahov, ktoré obidvom stranám do budúcnosti poskytne stabilné prostredie pre súťaž a vývoj špičkových lietadiel. Šesťmesačné moratórium zo strany WTO by mohlo obidvom stranám poskytnúť čas pre nové zváženie situácie. Takáto príležitosť je pred nami. Buď sa môžeme neustále zaoberať minulosťou, alebo môžeme hľadieť v ústrety budúcnosti.
v mene skupiny ALDE. - (DE) Pani predsedajúca, pán komisár, mnohým pozorovateľom začína spor Boeingu a Airbusu v rámci WTO pripomínať nekonečný príbeh. Som rád, že ste nám aspoň ukázali svetlo na konci tunela. Podľa môjho názoru by k správnemu zhodnoteniu súčasnej situácie a na predloženie odporúčania k ďalšiemu postupu bolo vhodné, aby sme znovu preskúmali pozadie celého sporu a hospodársky vývoj týchto dvoch leteckých gigantov.
Správa o rokovaniach Výboru pre petície v roku 2006 (rozprava)
Ďalším bodom je správa Carlosa Josého Iturgaiza Angula v mene Výboru pre petície o rokovaniach Výboru pre petície v roku 2006.
člen Komisie. - (EL) Vážená pani predsedajúca, dámy a páni, práca Výboru pre petície je obdivuhodným zdrojom poznatkov, ktoré nám umožňujú dôkladne pochopiť problémy a sťažnosti občanov, ktoré sa týkajú európskych záležitostí.
Hoci pokrývajú širokú škálu problémov, veľmi často sa dotýkajú otázok územného plánovania a ochrany životného prostredia. V podstate sa týkajú všetkých členských štátov a zahŕňajú rozsiahle úseky spektra občianskej spoločnosti od jednotlivých občanov až po mnohonárodné mimovládne neziskové organizácie.
Váš spravodajca podľa môjho názoru správne zdôrazňuje význam práce spojenej s 1 000 či viac petíciami, ktoré každoročne dostávate. Rád by som spomenul tri aspekty správy a uznesenia.
Prvým z nich je zmena, ku ktorej došlo v nedávnej minulosti: návštevy Komisie v miestach, kde došlo k nejakému konkrétnemu problému. Tieto návštevy si môžu získať značnú pozornosť médií a určite prispievajú k zviditeľneniu vašej práce. Okrem toho, že sa o týchto služobných cestách hovorí v tlači a vôbec v médiách, prinášajú tiež veľmi podrobné správy, ktoré podľa môjho názoru majú veľmi vysokú kvalitu. Domnievam sa, že sú dôležitým dokladom vašej činnosti a rozhodne si zaslúžia širokú publicitu. Tí z vás, ktorí ste mali minulý týždeň možnosť počúvať rozhlasové programy o činnosti Výboru pre petície, určite pochopíte, aké dôležité je, aby ste ľuďom, ktorí predkladajú petície, dopriali osobné vypočutie za prítomnosti všetkých potrebných odborníkov. Znamená to obrovskú investíciu času a prostriedkov, ale som si istý, že sa oplatí.
Druhým bodom, na ktorý by som rád obrátil pozornosť, je tradične obľúbená téma týchto rozpráv: koexistencia či dokonca duplicita petícií a sťažností, ktorá môže viesť k rozporom v postupoch. V správe sa uvádza, že prinajmenšom v roku 2006 Komisia opäť neposkytla Parlamentu toľko informácií, koľko by si želal. Určite ste už odhadli, že v tomto bode zareagujem odkazom na naše nedávne oznámenie o presadzovaní práva Spoločenstva pod názvom Európa výsledkov. Toto oznámenie obsahuje záväzky transparentnosti, určenia priorít, modernizácie, lepšej spolupráce s vnútroštátnymi orgánmi a vôbec všetkého, čo by ste si v prípade takejto duplicity mohli priať. To však nie je všetko. Už sme začali prácu na dokumente, ktorý vymedzí smer tejto politiky. Tento dokument bude využitý v oblasti ochrany životného prostredia, ktorá je, ako som vyrozumel z vašej správy, jednou z najproblematickejších oblastí.
Tretí a posledný bod, ktorý by som tu rád spomenul, sa týka skôr budúcnosti. Rád by som vás ubezpečil, že sa snažíme o čo najlepšiu spoluprácu medzi Komisiou a Parlamentom. Takáto spolupráca prináša výhody obom stranám. Systematická spolupráca vedie k lepšej výmene informácií a tým aj k zlepšeniu úrovne služieb, ktoré našim občanom poskytujeme vo všetkých oblastiach. To je náš spoločný cieľ, tak sa snažme o to, aby petície boli preverované exemplárnym spôsobom.
Ešte raz by som rád poďakoval spravodajcovi za predloženie tejto otázky.
Vážená pani predsedajúca, predovšetkým by som rád poďakoval pánovi komisárovi Dimasovi za jeho pripomienky a názory, samozrejme by som rád poďakoval aj všetkým, ktorí prispeli k vzniku tejto správy vrátane zamestnancov sekretariátu, všetkých mojich kolegov, ktorí sa zúčastňovali rozpráv výboru, a všetkých, ktorí predložením pozmeňujúcich a doplňujúcich návrhov pomohli k jej zdokonaleniu. Všetkým vám ďakujem.
Dámy a páni, predkladám túto správu podľa článku 192 rokovacieho poriadku o rokovaniach Výboru pre petície v parlamentnom roku 2006. Táto správa poskytuje prehľad hlavných prvkov, ktoré rokovania Výboru pre petície v minulom roku charakterizovali. Uvádza dosiahnuté výsledky a odhaľuje určité oblasti, v ktorých je potrebný ďalší pokrok, pretože svoju činnosť musíme neustále zlepšovať.
Výbor pre petície má zo všetkých parlamentných výborov k občanom najbližšie. Občania sa naň môžu obrániť ako jednotlivci alebo ako skupiny a výbor sa im snaží poskytnúť najlepšie riešenie ich problémov, snaží sa s petíciami zaobchádzať transparentným a účinným spôsobom, aby občania dostali na predložené otázky komplexné odpovede.
Petičné právo zakotvené v článkoch 21 a 194 Zmluvy o ES je významným rysom európskeho občianstva, pretože umožňuje každému občanovi Únie a každej fyzickej osobe s bydliskom a právnickej osobe so sídlom v niektorom členskom štáte predložiť Európskemu parlamentu petíciu vo veciach spadajúcich do pôsobnosti EÚ.
Rád by som teda s istým potešením poukázal na skutočnosť, že štatistiky opäť hovoria o plynulom toku petícií. Napríklad v roku 2005 bolo podaných 1 032 petícií, v roku 2006 ich bolo 1 016. Približne tretina z nich bola odmietnutá. Je potrebné poukázať na to, že hlavnými oblasťami záujmu predkladateľov zostávajú vo všeobecnosti stále otázky ochrany životného prostredia a voľného pohybu tovaru, osôb a kapitálu.
Petície poskytujú dôležitý obraz toho, ako sa aplikuje európska legislatíva a aký dôsledok má na jednotlivcov. Prostredníctvom petícií môžu európski občania poukázať na nedostatky a problémy procesu vykonávania a aplikácie legislatívy: práve oni sú v ideálnej pozícii na sledovanie toho, ako sa európska legislatíva uplatňuje na európskej úrovni.
Veľký podiel odmietnutých petícií poukazuje na neustálu potrebu zvyšovať informovanosť verejnosti a lepšie občanov oboznámiť s európskou legislatívou a politikou a s ich legitímnym právom podať petíciu Európskemu parlamentu.
Na dosiahnutie týchto cieľov je potrebné sústredené úsilie tejto európskej inštitúcie, ktoré však musí sprevádzať aj úsilie zo strany rôznych vnútroštátnych inštitúcií všetkých členských štátov.
V súvislosti s Európskou komisiou by som tiež rád vyhlásil, že Výbor pre petície sa pri prešetrovaní možných porušení legislatívy Spoločenstva, na ktoré upozorňujú petície, spolieha na odborné znalosti Komisie.
Jej odporúčania stále významným spôsobom prispievajú k hľadaniu najvhodnejších odpovedí na problémy predkladateľov petícií. Napriek tomu všetkému výbor Európsku komisiu nabádal a nabáda, aby hľadala iné než štandardné, v mnohých prípadoch veľmi všeobecné odpovede, ktoré sú založené na prísnej interpretácii jej kompetencií a na informáciách poskytnutých členskými štátmi.
Výbor pre petície stále zdôrazňoval, aké dôležité je zabezpečiť, aby sa pri posudzovaní petícií kládol hlavný dôraz na skutočné problémy občanov, a vyžadoval, aby Európska komisia viedla nezávislé vyšetrovania, ktoré umožnia konzistentnejší prístup ku konkrétnym problémom.
Ďalej by som rád poukázal na skutočnosť, že v dialógu s Európskou komisiou výbor vždy zdôrazňoval významnú úlohu petícií pri približovaní Európy k občanom, čo je náš spoločný cieľ.
Malo by tu tiež zaznieť to, že výbor mal veľmi konštruktívny vzťah s európskym ombudsmanom, ktorý bol založený na ustavičnom dialógu a vzájomnom rešpektovaní kompetencií a právomocí, a že boli predložené dve správy.
, v mene skupiny PPE-DE. - (DE) Vážená pani predsedajúca, predovšetkým by som sa rád opäť posťažoval na to, že sa práve touto konkrétnou správou zaoberáme z hľadiska jej ohlasu medzi verejnosťou v takom nevhodnom čase. Celkom mám päť poznámok.
Moja druhá poznámka je, že zo strany Komisie potrebujeme rozhodnutie týkajúce sa konania o porušení zmluvy. Nestačí, vážený pán komisár, len vyrobiť dokument, ktorý má za cieľ zaznamenať vlastné odhodlanie k činom, ako to práve zaznelo. Je potrebné skutočne dospieť k zlepšeniam. Vašou prácou je uľahčiť rozhodovanie o konaní o porušení zmluvy, ktoré potom zverejníte, v prípade potreby aj s nadväzujúcimi súdnymi verdiktmi.
Po tretie, nastáva väčšia politizácia Rady. S rastom počtu hlasovaní kvalifikovanou väčšinou na seba Rada ako spoluzákonodarca berie väčšiu celkovú zodpovednosť za svoju legislatívu a teda aj za realizáciu týchto zákonov. Radi by sme opäť zdôraznili, že by sme veľmi privítali väčšie zapojenie Rady do činnosti Výboru pre petície a napríklad poverenie vyššieho úradníka koordináciou záležitostí spojených s petíciami.
Na záver mi dovoľte povedať, že my nechceme len kritizovať ostatných. Prostredníctvom tejto správy chceme odovzdať posolstvo, že aj my sami, ako Európsky parlament, sa musíme zlepšiť. Dočítate sa to v odsekoch 25 a 26. V Európskom parlamente potrebujeme lepší pracovný proces. Potrebujeme príslušných pracovníkov, potrebujeme primeraný čas na odpovede, potrebujeme lepšie pracovné toky, potrebujeme pre občanov transparentnejší postup a potrebujeme lepší spôsob filtrovania nedôležitých a neprípustných petícií v raných fázach procesu, aby sme sa mohli sústrediť na tie prípustné a dôležité. Parlament dosiahol významný pokrok, keď ustanovil vyšetrovaciu komisiu, takže sme na správnej ceste.
v mene skupiny PSE. - Vážená pani predsedajúca, nesúhlasím s pozmeňujúcim a doplňujúcim návrhom č. 1 k odseku 15 a prekvapuje ma, že pán Atkins k nemu pripojil svoje meno. Domnievam sa, že podrýva postavenie Výboru pre petície a ombudsmana a vyzývam poslancov, aby ho nepodporili.
Výbor pre petície hrá významnú úlohu pri približovaní Únie občanom. Pri mnohých príležitostiach sa nám skutočne podarilo pre jednotlivých sťažovateľov a pre celé komunity dosiahnuť odškodnenie a spravodlivé podmienky. Občanom sa Európsky parlament stále viac javí ako dôležitá platforma, na ktorej môžu brániť svoje životné prostredie, kvalitu svojej pitnej vody a archeologické dedičstvo svojich predkov.
V mechanizmoch, ktoré majú výbor a Komisia k dispozícii, sú však nedostatky z hľadiska možnosti získať odškodnenie a vymáhať oda vlád a miestnych orgánov rozhodnutie o zanedbaní a v niektorých prípadoch o úmyselnom vyhýbaní sa uplatňovaniu európskeho práva.
Existujú konkrétne príklady: projekt diaľnice M30 v Madride, ktorý som v mene výboru osobne navštívil a kde štátne orgány stále neuskutočňujú dohodnuté kroky smerujúce k náprave porušenia európskeho práva z ich strany. Podobný prípad sa týka lettori v Taliansku, ktorých frustrácia s domáhaním sa spravodlivého konaniay trvá už 20 rokov, a tiež nedostatočné zákony a postupy na ochranu pitnej vody a archeologického dedičstva v Írsku. Som presvedčený, že ako Výbor pre petície a ako Únia dlhujeme predkladateľom petícií prinajmenšom vykonanie rozhodnutí, ktoré boli prijaté v neprospech vlád a miestnych orgánov.
Ďalším bodom je správa Nikolaosa Vakalisa, predložená v mene Výboru pre regionálny rozvoj, o regionálnom dosahu zemetrasení.
Vážená pani predsedajúca, vážený pán komisár, dámy a páni, požiadal som o túto správu po tom, čo som zistil toto: hoci v celosvetovom meradle zomrelo v 20. storočí pri zemetraseniach 1,5 milióna ľudí a mnoho ďalších bolo zranených; hoci zemetrasenia sú štvrtou najsmrteľnejšou prírodnou katastrofou na svete; a hoci v rokoch 2002 - 2007 boli zemetrasenia štvrtou najčastejšou prírodnou katastrofou v členských a kandidátskych krajinách, v EÚ sme na problém reagovali len príležitostne a okrajovo a len v kontexte iných prírodných katastrof.
Teraz, keď moja správa bola schválená Výborom pre regionálny rozvoj a teší sa podpore všetkých politických skupín, cítim, že som svoj postoj obhájil a som spokojný. Správa z Európskeho parlamentu je jasná: v budúcnosti sa my, EÚ, nesmieme a nemôžeme problémom zemetrasení zaoberať nesúvisle a okrajovo; musíme sa naň zamerať ako na samostatný, oddelený problém a skúmať všetky jeho aspekty a zložky.
V správe sa od Komisie predovšetkým žiada, aby nestrácala čas a pripravila oznámenie, ktoré bude obsahovať hodnotenie rizík zemetrasení a posúdenie prevencie, riadenia, opatrení na pomoc a obnovu. Inými slovami: toto oznámenie musí byť rovnocenné s oznámením o záplavách. Európsky parlament očakáva, že Komisia aspoň v rámci takéhoto oznámenia preskúma návrhy, ktoré správa obsahuje.
Po prvé, prijatie ochranných opatrení proti zemetraseniu by v budúcnosti malo byť základnou požiadavkou pre financovanie infraštruktúry zo štrukturálnych fondov, a to najmä so zreteľom na to, že zemetrasenia v zasiahnutých oblastiach ohrozujú celkovú ekonomickú a hospodársku súdržnosť. Zemetrasenia predstavujú najmä hrozbu pre život a zdravie, infraštruktúru, zamestnanosť, životné prostredie, kultúrne dedičstvo a cestovný ruch.
Po druhé, mali by sme podporovať výstavbu nových budov a tiež údržbu a vylepšovanie starých budov a konštrukcií, čo zahŕňa aj pamiatky, ktoré nevyhovujú technickým podmienkam pre zemetrasenie.
Po tretie, Európska komisia by mala zabezpečiť, že sa vyčlení viac prostriedkov na informovanie verejnosti a na školenie odborníkov, ktorí sa zemetraseniami zaoberajú.
Po štvrté, mala by sa rozpracovať európska stratégia pre výskum zemetrasení. Mali by sa zohľadňovať nielen spoločenské, ale aj ekonomické výhody, ktoré takéto opatrenia so sebou prinášajú.
Po piate, mal by sa skoncipovať technický protokol o spoločných krokoch EÚ v prípade závažných seizmických katastrof s osobitným dôrazom na kľúčovú dopravnú, energetickú, telekomunikačnú a zdravotnícku infraštruktúru.
A napokon, mal by sa oživiť Barnierov návrh. Malo by sa tiež nadviazať na návrh pánov Sarkozyho a Karamanlisa zriadiť európsku jednotku civilnej ochrany prostredníctvom legislatívneho - zdôrazňujem legislatívneho - návrhu Komisie.
Vážená pani predsedajúca, vážený pán komisár, správa, ktorá má byť zajtra týmto Parlamentom schválená, prichádza s konkrétnymi návrhmi. My - Komisia aj členské štáty - na ne chceme okamžite reagovať a prijať opatrenia v súlade so zodpovednosťou každej zo strán.
Dovoľte mi zakončiť tým, že poďakujem tieňovým spravodajcom za ich skvelú spoluprácu a aj mojim kolegom vo všetkých politických skupinách, ktorý môj pôvodný návrh svojimi zásahmi a zmenami vylepšili.
Vážená pani predsedajúca, dámy a páni, Komisia aj ja osobne ďakujeme spravodajcovi pánovi Vakalisovi za túto nesmierne informatívnu a cennú správu.
Nie je jednoduché sa so zemetrasením vyrovnať. Je nutná adekvátna príprava a musia sa vopred prijať dostatočné opatrenia tak, aby sme sa mohli vyrovnať s najzávažnejšími dôsledkami.
Pre rozpracovanie metód riešenia prírodných katastrof na úrovni EÚ bol rok 2007 dôležitý. Nielenže sme zažili najrozsiahlejšiu mobilizáciu mechanizmov civilnej ochrany EÚ v boji proti gréckym lesným požiarom, ale boli tiež prijaté dva nové právne nástroje civilnej ochrany: finančný nástroj civilnej ochrany a revidovaný európsky mechanizmus civilnej ochrany. Navyše, ako bolo oznámené v septembri po prijatí uznesenia Európskeho parlamentu o lesných požiaroch a záplavách, plánuje Komisia zvláštnu iniciatívu na posilnenie schopnosti EÚ vyrovnať sa s katastrofami.
Rýchla a efektívna reakcia na mimoriadne udalosti je samozrejme nesmierne dôležitá predovšetkým v prípade rizík ako zemetrasenia, ktoré sú prakticky nepredvídateľné. Avšak aj keď nastanú nepredvídateľné udalosti, efektívna reakcia môže a musí byť doplnená vhodnými preventívnymi opatreniami ako systém včasného varovania na obmedzenie možných škôd a umožnenie toho, aby sa situácia dostala pod kontrolu.
Z týchto dôvodov Komisia v lete roku 2008 rozpracuje kompletnú iniciatívu na celkové zlepšenie prevencie katastrof.
Po reakcii a prevencii je treťou etapou riadenia katastrof typu zemetrasení obnova. V tomto kontexte vítam výzvu Parlamentu Rade, aby podporila návrh na fond solidarity.
Finančný nástroj pre civilnú ochranu poskytuje dlhodobý finančný rámec pre civilnú ochranu typu operácií reagujúcich na zemetrasenie. Nové nariadenie takmer zdvojnásobilo disponibilné prostriedky. Komisia má tiež zvláštne plány na vyrovnanie sa s problémami, ktoré súvisia so zemetrasením a vďaka kapitálu vyčlenenému Európskym parlamentom v rozpočte na rok 2006 Komisia už v súčasnosti podporuje projekt STEP. Tento projekt sa implementuje prostredníctvom partnerstva medzi Talianskom, Portugalskom a Nemeckom a má za cieľ vybudovať mobilnú jednotku na vyhodnocovanie a správu pre riadenie zemetrasení. Komisia podporuje výzvu spravodajcu pána Vakalisa na lepšiu koordináciu. Udalosti z vlaňajšieho leta ukázali, že hoci bola reakcia civilnej ochrany EÚ pôsobivá, ešte stále existuje priestor na zlepšenie. Na základe odporúčaní Barnierovej správy teraz Komisia pripravuje sformované jednotky civilnej ochrany zložené z odborníkov na riešenie katastrof, ktoré možno okamžite mobilizovať.
Napokon, spravodajca pán Vakalis zdôrazňuje dôležitosť spolupráce s tretími krajinami. Mechanizmus civilnej ochrany umožňuje v oblasti prevencie, zmierňovania a riadenia prírodných katastrof a katastrof spôsobených človekom spoluprácu s tretími krajinami a s programom Euromed a je ďalším dobrým príkladom spolupráce v tejto oblasti.
v mene skupiny PPE-DE. - (NL) Vážená pani predsedajúca, vážený pán komisár, rád by som predovšetkým zablahoželal pánovi Vakalisovi k jeho správe. Ako Grék sa pustil do témy, ktorá sa dotýka aj jeho regiónu a občanov. Dokončil svoju iniciatívnu správu vo veľmi krátkom čase a ja ju naplno podporujem.
Veľmi rád by som sa zameral na riadenie a prevenciu katastrof v širšom kontexte, najmä zmien klímy. Zrážky, závažné dažďové zrážky, záplavy, stúpanie hladín morí atď. budú stále častejšie.
V tomto smere sa ľudia prirodzene spoliehajú na Európsku úniu. Od 31. októbra do 2. novembra som sa zúčastnil rozpravy na pôde OSN v New Yorku s predstaviteľmi mnohých krajín a regiónov. Aj oni sa spoliehajú na Európu a žiadajú nás, aby sme v oblasti prevencie, programov prevencie a prevencie katastrof urobili, čo je v našich silách, a chcú, aby sme do hry zapojili naše odborné znalosti.
Myslím si, že by sme v globálnom meradle okrem inovácií a solidarity mali ponúknuť skutočne práve toto. Moja krajina, Holandsko, tiež z časti leží pod hladinou mora a má osobitné odborné znalosti, ktoré v tejto oblasti môžeme využiť. Preto ma teší, že môžeme dať rôznymi fondmi v rámci Európskej únie dobrý príklad..
Opäť by som rád zdôraznil svoju podporu tomu, čo bolo dnes ráno povedané pri rozprave s Komisiou: náš Fond solidarity musí byť pružnejší. Máme veľmi dobrý fond, veľmi dobrý príklad, ale Európska rada má k nemu ešte stále výhrady.
Napokon, vážená pani predsedajúca, správa pána Vakalisa má osobitne európsky rozmer. Katastrofy sú často viacnárodné, nezastavujú sa na hraniciach, a preto by som rád vyzval Komisiu, aby navrhla iniciatívy so zameraním na ochranu a podporu našich občanov.
v mene skupiny PSE. - (RO) Vážená pani predsedajúca, vážený pán spravodajca, vážení kolegovia, vypracovať správu o regionálnom dosahu zemetrasení nebolo ľahké, najmä preto, že prišla spôsobom, akým sa objavujú zemetrasenia: veľmi rýchlo a neočakávane. Z toho dôvodu by som rád nášmu kolegovi pánovi Vakalisovi zagratuloval k spôsobu, akým sa dokázal stať kapitánom tejto lode.
Keďže zemetrasenia nemajú žiadne ideologické konotácie, nedostali sme sa medzi skupinami do názorových rozporov. Našim jediným poslaním bolo nájsť pragmatické formulácie na vyplnenie medzier v legislatíve a vytvoriť výkonné mechanizmy reakcie na európskej úrovni.
Rád by som povedal, že podľa prvotného tušenia pána Vakalisa sme počas výskumnej etapy prípravy tejto správy zistili, že na úrovni Európskej únie existujú vážne medzery v ochrane pred zemetrasením.
Vyhlásenie o konsenze o humanitárnej pomoci - Európska únia a humanitárna pomoc (rozprava)
stanovisku Komisie k vyhláseniu o konsenze o humanitárnej pomoci, a
správe pána Cornilleta v mene Výboru pre rozvoj o Európskej únii a humanitárnej pomoci.
člen Komise. - (FR) Vážený pán predsedajúci, vážený pán spravodajca, dámy a páni, rád by som začal poďakovaním pánovi Cornilletovi a zablahoželal mu k jeho správe, ktorá presne identifikuje výzvy, ktorým čelí humanitárne úsilie, a osobitne k tomu, že dokonale identifikuje postupy, ktoré je nevyhnutné zaujať voči európskemu humanitárnemu pôsobeniu. Táto správa je zásadným príspevkom k spoločnej práci Parlamentu, Rady a Komisie zameranej na realizáciu budúceho Európskeho konsenzu o humanitárnej pomoci. Naším spoločným cieľom je v spoločnej deklarácií všetkých troch inštitúcií formalizovať našu víziu a náš spoločný postoj k politike humanitárnej pomoci. Nepochybujem, že aktívne zapojenie Európskeho parlamentu je kľúčové pre úspech procesu prijímania deklarácie.
Dovoľte mi veľmi stručne zopakovať dôvod tejto politickej iniciatívy: v zásade sa humanitárny kontext v posledných rokoch zmenil a my sa tomu potrebujeme prispôsobiť, ak chceme, aby naše humanitárne akcie boli aj naďalej logické a účinné.
Čo sú hlavné zmeny a čo sú hlavné výzvy? Domnievam sa, že ich možno zhrnúť takto. Po prvé, existuje stále viac konfliktov a prírodných pohrôm a tieto si vyberajú stále viac ľudských životov. Konkrétne prírodné pohromy sú často spôsobované zmenou klímy: záplavy z nedávnej doby v Mexiku sú odrazom reality a rozsahu tohto znepokojujúceho trendu.
Po druhé, sme tiež svedkami rastu počtu zložitých kríz a významných zmien v povahe konfliktov. Napríklad metódy a prostriedky používané v ozbrojených konfliktoch stále viac komplikujú prácu humanitárnych organizácií. Riziká útokov a drancovania humanitárnej pomoci tiež patria do neblahej každodennej reality, či už ide o Dárfúr alebo Somálsko, Srí Lanku alebo Mjanmarsko, Kolumbiu alebo východ Konžskej demokratickej republiky. Sme tiež stále častejšie svedkami systematického porušovania medzinárodného humanitárneho práva a v dôsledku toho obmedzenia humanitárnych hodnôt.
Stále existuje riziko zamieňania politickej a humanitárnej agendy. Pevne verím, že Európska únia ako najväčší svetový darca - myslím, že je dôležité pripomenúť, že dohromady zodpovedáme za 40 % celosvetovej humanitárnej pomoci - ale aj ako politický pilier medzinárodného práva a multilateralizmu má, čo sa mňa týka, zvláštnu zodpovednosť za zaistenie efektívnej a náležitej humanitárnej pomoci. Môžeme a musíme konať ako politický katalyzátor a byť aj politickým meradlom a referenčným bodom. To je kontext, v ktorom sme sa takmer pred rokom rozhodli na úrovni EÚ spustiť iniciatívu na dosiahnutie jasného konsenzu o humanitárnej pomoci.
Tieto záležitosti správa pána Cornilleta jasne odráža a ja prirodzene podporujem kľúčové prvky, ktoré Európsky parlament chce pri príprave európskeho humanitárneho konsenzu zdôrazniť a obhajovať. Tento konsenzus a jemu zodpovedajúce monitorovanie zahŕňajúce všetkých 27 členských krajín EÚ a Spoločenstvo po prvý raz poskytne spoločné politické hodnoty, ciele a zásady podporované členskými krajinami a Komisiou, čo pomôže zlepšiť vzájomné sa dopĺňanie a koordináciu práce členských krajín a Komisie.
Aké sú hlavné prvky návrhu konsenzu? Prvým je rešpektovanie humanitárnych zásad: ľudskosť, nestrannosť, neutralita, nezávislosť. Samozrejme viete, čo to znamená.
Druhým prvkom je potreba posilniť rešpekt a uplatňovanie medzinárodného humanitárneho práva na medzinárodnej úrovni. Dovoľte mi v tomto smere povedať krátku anekdotu. Nebudem spomínať krajinu, ale pamätám sa, a nebolo to tak dávno, že som bol z humanitárneho pohľadu v mimoriadne dramatickej situácii uprostred vojenských operácií. Kládol som otázky jednému z popredných predstaviteľov tejto krajiny, ktorý bol zodpovedný za to, čo sa tam dialo, a povedal som mu: "Nedodržiavate medzinárodné humanitárne právo". Odpovedal mi skutočne hrozne: "To je pravda, ale toto je vojna". Je zrejmé, že medzinárodné humanitárne právo je koncipované presne pre čas vojny. Môžete si preto predstaviť, ako veľmi sa od neho vzďaľujeme, v istom zmysle bez jedinej reakcie, alebo ako sa stále viac a viac vzďaľujeme od jeho najzákladnejších noriem.
Po tretie, je dôležité zlepšiť prax a metódy darcov rovnako ako kvalitu partnerstva s humanitárnymi organizáciami tak, aby poskytovaná pomoc bola efektívnejšia.
Po štvrté, musí existovať dobrovoľný záväzok zo strany členských štátov posilniť vzájomné dopĺňanie a koordináciu humanitárnych akcií, a to je samozrejme ešte dôležitejšie po rozšírení na 27 členských štátov. Budúci konsenzus bude tiež musieť vytvoriť všeobecný rámec na vymedzenie vzťahu medzi humanitárnou pomocou a inými vonkajšími politikami EÚ. Celkovým cieľom potom je, aby humanitárne akcie EÚ boli konzistentnejšie a účinnejšie. To všetko výrazne prispeje k posilneniu medzinárodného systému pod záštitou OSN, čo je bod, ktorý by som rád zdôraznil. Krok k presadeniu európskeho postoja zjavne nemá za cieľ oslabiť ústrednú úlohu OSN, či s ňou súťažiť. Práve naopak: poslúži na posilnenie tejto ústrednej úlohy a je smutné občas vidieť istú zdržanlivosť voči tomuto európskemu konsenzu preto, že by konkuroval OSN. To rozhodne nie je pravda. Práve naopak: má za cieľ posilniť európsky pilier v rámci OSN, a to je úplná samozrejmosť.
Návrh vyhlásenia o konsenze jasne poukazuje na prvky konsenzu, ktoré budú do istej miery v budúcnosti formovať humanitárnu doktrínu Európskej únie. Rád by som poďakoval Parlamentu a portugalskému predsedníctvu za ich prácu počas rokovania o tomto texte. Teraz sa dostávame do záverečných etáp tejto trojstrannej procedúry, čo by nám malo umožniť naplniť našu ambíciu, aby toto vyhlásenie všetky tri inštitúcie spoločne podpísali 18. decembra.
Toto vyhlásenie o konsenze je len začiatkom procesu. Nie je to konečný cieľ, ale len začiatok procesu. Vieme, že tento prístup si vyžiada značné úsilie na zabezpečenie toho, aby sa naše slová zmenili na činy. Na tento účel plánujeme počiatkom budúceho roku predstaviť akčný plán zavádzania budúceho humanitárneho konsenzu. Počas mesiacov rozpravy k návrhu konsenzu Európsky parlament predložil niektoré veľmi špecifické návrhy a cítime, že je veľmi vhodné zahrnúť ich do akčného plánu, napríklad váš návrh na vytvorenie atlasu humanitárnej pomoci na základe modelu rozvojového atlasu.
Dovoľte mi pridať pár poznámok k dvom témam, ktoré poslancov tohto Parlamentu osobitne zaujímajú. Týkajú sa kvázi filozofických prvkov humanitárnej pomoci, ktoré sú v súčasnosti v centre istých debát a ktoré sú navyše prvkami vlastnej humanitárnej pomoci.
Prvou je otázka tzv. povinnosti chrániť. Podľa návrhu Parlamentu sme v návrhu textu konsenzu zdôraznili prijaté medzinárodné záväzky v tomto smere v rámci OSN a medzinárodného spoločenstva. Mal by som zdôrazniť, že humanitárne akcie a povinnosť chrániť sú založené na dvoch odlišných prístupoch moci a majú jeden dôležitý bod spoločný, a to zastavenie ľudského utrpenia. Musíme predísť zámene týchto dvoch prístupov, pretože by to mohlo poškodiť obraz humanitárnych činiteľov ako neutrálnych a nezávislých, ktorý je pre nás životne dôležitý na to, aby sme mohli pomáhať ľuďom postihnutým humanitárnymi krízami.
Koncept povinnosti chrániť je ešte stále pomerne nejednoznačný. Tento koncept bol v minulosti, a dokonca je aj dnes, veľmi úzko spojený s myšlienkou práva na zasahovanie a vojenskú intervenciu na humanitárne účely v extrémnych situáciách, napríklad ako prevencia genocídy. Avšak práve táto interpretácia je presne tým dôvodom, prečo niektoré režimy koncept povinnosti chrániť odmietajú: Chápu ho ako politickú zásterku Západu na ospravedlnenie ich imperializmu, na ospravedlnenie intervencií založených nie na humanitárnych základoch, ale na túžbe po moci. Občas dôjde k zámene medzi tuto doktrínou o povinnosti chrániť a ochrannými humanitárnymi akciami, ktoré sú okrem iného tradičnou súčasťou mandátu Medzinárodného výboru Červeného kríža. Túto aktivitu plne podporujeme prostredníctvom našej humanitárnej pomoci.
Správa pána Cornilleta kladie aj veľmi dôležitú otázku inštitučného rámca pre diskusiu o humanitárnej politike. Parlament menoval stáleho spravodajcu pre humanitárnu pomoc a my mu k tomu blahoželáme. Správa správne kladie otázku takýchto predstaviteľov v Rade. V mene Komisie vďačne uznávame významné úsilie portugalského predsedníctva o to, aby Rade poskytlo čas potrebný na prípravu konsenzu v pracovnej skupine. Inštitučné rozhodnutie zriadiť skupinu Rady, ktorá by sa zamerala na humanitárnu koncepciu, je samozrejme vecou členských štátov, úplne však súhlasím s pánom Cornilletom v tom, že je dôležité zriadiť príslušný orgán, ktorý by sa systematicky zaoberal humanitárnymi otázkami rovnocenne s ostatnými vonkajšími politikami Únie.
Humanitárna pomoc je neutrálna a nezávislá od akýchkoľvek politických alebo iných cieľov, ale to neznamená, že politika do nej nie je žiadnym spôsobom zapojená. Naopak, prvky a aktéri, ktoré ohrozujú humanitárne hodnoty, sú vo svojej podstate politickej povahy. Lisabonská zmluva jasne uznáva, že humanitárna pomoc je samostatnou kapitolou našej medzinárodnej činnosti a cítim, že by túto okolnosť mala odrážať inštitučná štruktúra.
V tomto zmysle musím povedať, že cítim, že tu existuje rastúci trend - ktorý zatiaľ nekritizujem, pretože neexistuje dôvod kritizovať ho, keď sa nič pochybné ešte nedeje - domnievať sa napríklad, že logistické kapacity vojsk by sa poľahky mohli do istej miery užšie zapojiť do humanitárnej oblasti.
Nebudem nič ihneď odmietať, ale hovorím, že by sme mali odmietnuť akékoľvek zásahy zo sektora, ktorý nemá humanitárny účel. Pochopím, že v istých špecifických prípadoch sa vojenská logistika používa na pomoc humanitárnych akcií. Nebudem však zapierať, že ja osobne by som uprednostňoval, ak by podobné akcie boli politickou zodpovednosťou ministrov zahraničných vecí, čo je prípad niektorých krajín, a nie aby boli uskutočňované pod záštitou jedného či viacerých ministrov obrany.
Táto diskusia bude pokračovať, ale cítim, že je v humanitárnej sfére stále častejšie vidieť odvetvia či logistiku - telesá - ktoré môžu nepochybne zmiasť.
Na záver, vážený pán predsedajúci, vážený pán Cornillet, dámy a páni, som potešený značným prínosom Európskeho spoločenstva v humanitárnom úsilí a vzdávam hold všetkým mužom a ženám, ktorí pracujú v teréne vo veľmi ťažkých podmienkach, aby mohli poskytnúť humanitárnu pomoc tým, ktorí ju potrebujú.
Pevne verím, že by tento konsenzus mal umožniť systematickejší, koordinovaný postup. Do istej miery je to základom doktríny a základných princípov a skutočne ponúka rámec pre stálu koordináciu na európskej úrovni. Na základe tohto budúceho konsenzu môžeme byť omnoho účinnejší, čo je napokon aj naším cieľom.
spravodajca. - (FR) Vážený pán predsedajúci, vážený pán komisár, dámy a páni, pokúsim sa neopakovať vynikajúce pripomienky, ktoré práve vyslovil pán komisár.
Dostávame sa do úplne nového prostredia. Do tej miery, ako to ústava umožňovala a ako to zjednodušená zmluva zahrnie, vytvoríme ucelenú politiku Únie, politiku humanitárnej pomoci, a ako pán komisár uviedol, sme najväčším svetovým zdrojom pomoci.
Práve v tomto prostredí je nutné túto správu preskúmať. Nie je to len odpoveď na oznámenie Komisie; je to pracovný dokument o konsenze dosiahnutom s mojimi kolegami. Po prvý raz zverejnia všetky tri inštitúcie spoločný dokument. Je to po prvý raz od prijatia nariadenia o humanitárnej pomoci v roku 1996. Nastal čas pre riadne premyslený text, ktorý bude všeobecným politickým vyhlásením našich troch inštitúcií o humanitárnej pomoci.
Rád by som vyzdvihol vynikajúcu spoluprácu, ktorá bola súčasťou tejto diskusie, a to v rámci Výboru pre rozvoj, kde bola moja správa jednohlasne prijatá, aj s Európskou komisiou a portugalským predsedníctvom..
Vážené dámy a páni, s potešením vidím, že dvaja predsedovia skupín sú nakoniec tu. Takmer som jedného z nich práve teraz prehliadol, ale tamto rýchlo kráča k svojmu sedadlu.
Ďalším bodom programu je predstavenie vyhlásení Rady a Komisie na tému Európsky záujem: uspieť s ohľadom na výzvy globalizácie.
úradujúci predseda Rady. - (PT) Vážený pán predseda, vážený pán predseda Komisie, dámy a páni, globalizácia nie je javom, ktorý je potrebné vnímať iba v kontexte jeho ekonomických dôsledkov a technologických implikácií. Pre vás, dámy a páni, pre členov Rady Európskej únie a vlastne pre nás všetkých, je to v zásade politický problém. Znamená pre ľudí stratu zamestnania, regióny v krízach, miznúce hospodárske odvetvia a nové bezpečnostné a environmentálne hrozby; no znamená tiež nové pracovné príležitosti, nové výrobné odvetvia a nižšie ceny nesmierneho množstva výrobkov, umožňuje zlepšené prideľovanie finančných zdrojov a rast obchodu s tovarmi a službami.
Globalizácia podnietila nevídanú výmenu myšlienok a kontaktov medzi ľuďmi. Vyhliadky na ekonomické a súčasne kultúrne obohatenie sú značné, ale značné je tiež riziko rôznych druhov novej globálnej nerovnováhy. Čelíme výzve usmerniť túto novú a stále fluidnejšiu vzájomnú závislosť v čoraz menšom svete. Vyrovnanie sa a regulovanie globalizácie je predovšetkým kľúčovou otázkou pre naše demokracie a pre samotnú koncepciu účinnej demokracie: budeme schopní udržať politickú kontrolu nad základnými možnosťami voľby v správe ekonomiky a v toľkých ďalších aspektoch nášho života v rukách nášho ľudu a našich zvolených zástupcov?
Pevne verím, že my Európania budeme v rôznych zásadných Európania efektívni, iba ak budeme schopní prísť s novými kolektívnymi politickými riešeniami najvážnejších problémov našej doby, akými sú ekonomický rast a tvorba pracovných miest, ochrana životného prostredia, energia, migrácia a boj proti terorizmu.
Európska únia priebežne aktualizovala svoje vnútorné politiky s cieľom zaistiť konkurencieschopnosť a spravodlivý a udržateľný rozvoj. Posilňovanie sociálnej súdržnosti a úcta k životnému prostrediu by mali viesť hospodárske reformy. Investície do výskumu, inovácií a vzdelávania musia poháňať rast a zamestnanosť. Nie sme tu však sami a bolo by nezodpovedné zahľadieť sa do seba a uveriť, že sebeckosť môže fungovať. Tento nový svet nemá účinné múry alebo pevnosti. Musíme spolupracovať s ostatnými krajinami a regiónmi, aby sme dosiahli výsledky, ktoré sú pozitívne pre každého.
Stabilita, sloboda, bezpečnosť a prosperita budú pevné a trváce len vtedy, ak budú spoločné. To je práca pre Európu. Musíme viesť a usmerňovať globalizáciu podľa našich zásad a našich hodnôt, nebyť zahľadení do seba, ale hľadieť von univerzalistickým pohľadom, tak ako v najlepších chvíľach našich spoločných dejín.
Spoločnou prácou ukázali EÚ a členské štáty, že sa dokážu so spoločnými problémami a spoločnými výzvami vyrovnať, keď využijú svoje skúsenosti s 50 rokmi integrácie. Nová Lisabonská zmluva poskytuje efektívnejšie a transparentnejšie inštitucionálne podmienky pre EÚ a jej rolu vo svete. Výzvou je zachovať a posilniť, čo sme za túto dobu dosiahli, a nájsť spôsoby, ako brániť naše záujmy a premietať naše spoločné hodnoty za naše hranice.
Obnovená lisabonská stratégia poskytla Európa rámec pre odpoveď na túto výzvu. Spustenie nového cyklu spravovania nám dáva možnosť zamyslieť sa nad cestou, ktorou sa hodláme uberať. Oznámenie Komisie, ktoré je predmetom dnešnej rozpravy, je vynikajúcim východiskovým bodom pre debatu a poskytlo základ pre diskusiu na neformálnom stretnutí hláv štátov a vlád v Lisabone 19. októbra. Naša práca v Rade vychádza z tohto dokumentu a jej zámerom je určiť balíček textov, ktoré prispejú k príprave ďalšieho cyklu lisabonskej stratégie.
Zasadanie Rady ECOFIN v tento týždeň prijalo teraz závery, nejaké texty 22. novembra schváli tiež Rada pre konkurencieschopnosť a podľa plánov má 5. a 6. decembra Rada pre zamestnanosť prijať závery o budúcnosti európskej stratégie zamestnanosti v kontexte nového cyklu lisabonskej stratégie. I v ďalších zloženiach sa Rada zapodievala otázkami, ktoré sú relevantné pre prípravu nového cyklu. Môžem potvrdiť, že v zásade sa zhodujeme s Komisiou: obnovená lisabonská stratégia musí zostať vhodným rámcom pre odpoveď Európy na kľúčové výzvy, ktorým čelí, predovšetkým na výzvu globalizácie. Európa robí významný pokrok. Ciele, ktoré boli v roku 2006 vybrané a nastavené v štyroch prioritných oblastiach, a to zamestnanosť, vzdelanosť a inovácie, podnikateľské prostredie a energetika a zmena klímy, sú stále primerané.
V hlavných obrysoch musí nový cyklus zachovať stabilitu, ktorá je potrebná na konsolidáciu výsledkov. Je dôležité súčasne realizovať také úpravy a vylepšenia, aby mohol byť dosiahnutý plný potenciál obnovenej lisabonskej stratégie. V situácii, kedy profitujeme z hybnosti vytvorenej už dosiahnutým pokrom, musí byť našou prioritou zrýchliť tempo reforiem na posilnenie našich hospodárstiev.
EÚ má globálne povinnosti a musí byť lepšie pripravená čeliť globalizácii strategickým, konzistentným a odhodlaným prístupom na svetovej úrovni. Zároveň musíme zostať pevne angažovaní v implementácii takých opatrení na národnej úrovni, ktoré nám umožňujú účinnejšie riešiť problémy vyplývajúce z demografickej zmeny, kvality verejných financií a ich dlhodobej udržateľnosti, pracovného trhu, zamestnanosti, sociálnej súdržnosti, vnútorného trhu, konkurencieschopnosti, výskumu a inovácií, energetiky a klimatických zmien a vzdelávania a odbornej prípravy.
Lisabonský program Spoločenstva má v novom cykle dôležitú rolu zároveň vďaka tomu, že ponúka účinnejšie záruky potrebnej konzistencie reforiem. Musia byť posilnené právomoci Parlamentu a Rady a rozvinutá musí byť výmena osvedčených postupov medzi členskými štátmi. Migrácia má v kontexte globalizácie zásadnú úlohu, keďže pomáha zvyšovať rastový potenciál a uľahčovať prispôsobovanie sa. Podľa nedávnej správy o vplyve tejto situácie na mobilitu pracovnej sily, ktorá bola predložená Rade tento týždeň, migračné toky čoraz viac podporujú demografický rast EÚ a mali by sme si povšimnúť, že rozhodujúcim spôsobom napomáhajú posilňovať flexibilitu potrebnú na prekonávanie kríz a vyrovnávať nízku úroveň mobility v rámci regiónu.
Vonkajší rozmer lisabonskej stratégie musí byť v týchto globalizovaných podmienkach posilnený a rozvinutý tak, aby premietal politické a hospodárske ciele a sociálne a environmentálne štandardy EÚ za jej hranice. Ako viete, tento aspekt sa stal predmetom diskusie na neformálnom stretnutí hláv štátov a vlád v Lisabone, kde sme rozpracovali v prvom rade otázky týkajúce sa nestability finančných trhov a klimatických zmien. Táto zaujímavá a vzpružujúca politická debata, ktorej sa zúčastnil aj predseda tohto Parlamentu, posilnila našu vieru v budúcnosť.
Ako tu už podotkol predseda portugalskej vlády José Sócrates, povinnosťou Európu je viesť globalizačný proces a má na to vhodné postavenie, keďže ťaží z novo vytvorených príležitostí, vrátane tých v oblasti ideí a kultúrnej výmeny. V posilňovaní vzťahov medzi rôznymi ľudskými skupinami a vzájomnej závislosti medzi národmi spočíva kľúčový príspevok EÚ k mieru a celosvetovej stabilite. Európa má politické a inštitucionálne podmienky pre konzistentné reagovanie na výzvy, ktoré globalizácia prináša v ekonomickej, sociálnej a environmentálnej oblasti, a môže preto ovplyvniť globalizačný proces. Potrebujeme užšiu strategickú spoluprácu s našimi partnermi, aby sme vypracovali nový globálny program, ktorý spojí vzájomné otváranie trhov, vylepšené sociálne a finančné štandardy a štandardy v oblasti životného prostredia a duševného vlastníctva a tiež potreba podpory inštitucionálnych kapacít v rozvíjajúcich sa krajinách.
Ako portugalský premiér oznámil takisto na záver neformálneho stretnutia v Lisabone, vyhlásenie EÚ o globalizácii bude schválené na európskom samite v dňoch 13. a 14. decembra. Pre občanov a pre svet to bude jasný znak odhodlanosti a angažovanosti európskych vodcov podporovať schopnosť EÚ ovplyvňovať globalizačnú agendu a nachádzať správne odpovede.
Výzvy, ktoré pred nami stoja, sú náročné a súčasne podnetné a portugalské predsedníctvo sa nimi bude naďalej zaoberať. Tak ako vždy, počítame s pomocou Európskeho parlamentu pri podporovaní a rozvíjaní takých opatrení na úniovej a národnej úrovni, ktoré sú celosvetovo prijímané a dovoľujú Európe prevziať svoju zodpovednosť a uspieť tvárou v tvár budúcim výzvam.
Niekedy máme sklon zabúdať, čo Európa pre toľko ľudí na tomto globalizovanom svete znamená. Obrazy vyčerpaných migrantov na našich plážach sú krutou pripomienkou tejto skutočnosti a toho, akí privilegovaní sme tu v Európe, ktorá sa stala baštou nádeje - nádeje, že je možné vybudovať model, ktorý spája slobodu, hospodársky rast, spoločenskú spravodlivosť a ochranu životného prostredia a ktorý je založený na partnerstve, spolupráci a spoločnej zodpovednosti.
V hre nie je len náš úspech ako Európanov. Ako viete, silnejšia Únia pre lepší svet je mottom nášho predsedníctva, a úprimne veríme, že Európa musí hrať rozhodujúca rolu pri budovaní spravodlivejšieho a vyváženejšieho sveta.
predseda Komisie. - (PT) Vážený pán predseda, vážený pán štátny tajomník pre európske záležitosti, zastupujúci predsedníctvo Rady, dámy a páni, globalizácia je pre túto generáciu Európanov ústrednou témou. Takým či onakým spôsobom sa dotýka životov všetkých našich občanov a preto je na mieste, že sa dostala na popredné miesto európskeho programu.
Ako viete, osobne som presvedčený, že európsky program pre 21. storočia sa musí koncentrovať prevažne okolo témy globalizácie a samozrejme súčasne zachovávať hodnoty a princípy, ktoré vždy dávali európskemu projektu jeho charakter. Avšak globalizácia musí byť zároveň vnímaná ako príležitosť pre Európu, aby bránila a presadzovala svoje záujmy v tomto čoraz viac vzájomne závislom svete. Preto sa s veľkým potešením zúčastňujem rozpravy o tejto otázke, ktorú zorganizoval Európsky parlament.
Ako práve povedal pán štátny tajomník, minulý mesiac návrh dokumentu Komisie o európskom záujme vyvolal na neformálnom zasadnutí Európskej rady v Lisabone vynikajúcu diskusii. Odvahu mi dodal predovšetkým povzbudzujúci konsenzus dosiahnutý o našich predstavách, ako reagovať na globalizáciu. Rád by som tiež poďakoval portugalskému predsedníctvu za jeho stálu podporu pre tento európsky program a pre potrebu dodať lisabonskej stratégii rozmer, ktorý dokáže odpovedať na výzvy globalizácie.
Podporujeme tiež myšlienku vyhlásenia o globalizácii na decembrovom zasadnutí Európskej rady. Bol by to skvelý spôsob, ako upevniť tento konsenzus, ktorý musí byť podporovaný aj tu, v Európskom parlamente, prostredníctvom vypracovania spoločného návrhu na uznesenie o natoľko dôležitej otázke.
Európska únia skutočne rozvíjala postupnú a naozaj európsku odpoveď na globalizáciu, ktorá Európanov povzbudila, aby z tohto fenoménu vyťažili čo najviac. Táto odpoveď však berie na vedomie oprávnené obavy tých konfrontovaných so zmenou, lebo nemožno zabudnúť, že na niektorých ľudí môže pôsobiť opačne a my musíme mať odpoveď aj pre nich.
Verím, že európsky záujem spočíva v nájdení správnej miery, ale v žiadnom prípade to nemôže byť bojazlivá alebo porazenecká reakcia - musí byť založená na sebadôvere. Jeden nový záujem sa vlastne objavil v niekoľkých posledných mesiacoch: otrasy na finančných trhoch ukázali, ako veľmi je zdravie európskeho hospodárstva napojené na celosvetové trendy, kým extrémne podnebné podmienky ukázali, aké vážne sú možné následky zmeny klímy a že reakcia na tento problém sa stáva čoraz naliehavejšou. Každý deň pozorujeme, že pracovné miesta v Európe, energetika v Európe, zdravie našich ľudí a kvalita života po celej Európe sú všetky ovplyvnené globálnym rozmerom.
predseda Komisie. - Vážený pán predseda, som presvedčený, že naším východiskovým bodom by mala byť sebadôvera. Máme skúsenosť najväčšej ekonomiky a najväčšieho vývozcu na svete. Razili sme cestu inovatívnym spôsobom riešenia nových problémov - pozrite sa len na obchodovanie s emisnými kvótami - a máme určité jasné základné pravidlá, ktoré nám dobre slúžili.
Po prvé, máme povinnosť chrániť našich občanov bez toho, aby sme boli protekcionistami. Mali by sme zacieliť naše politiky tak, aby sa ostatní uberali tou istou cestou ako my a otvorili sa. Nemali by sme zatvárať dvere, skôr by sme mali dosiahnuť, aby ostatní otvorili tie svoje. Protekcionizmus by bol pre Európu, ktorá je najväčším exportérom na svete, samovražednou doktrínou.
Po druhé, sme otvorení, ale nie sme naivní. To znamená, že nedávame tým, ktorí nerešpektujú určité kľúčové princípy, nič zadarmo. Táto pohnútka stála za našimi nedávnymi návrhmi, aby sa zabezpečilo, že sa pravidlá investovania do energetiky budú vzťahovať i na spoločnosti z tretích krajín.
Po tretie, zo systému založeného na pravidlách sa dá veľa vyťažiť a skúsenosť Európskej únie ju stavia do mimoriadne vhodnej pozície, aby poskytla dobrý základ pre reguláciu na celosvetovej úrovni - konkrétny spôsob, ako formovať globalizáciu. Buďme úprimní: keď máme mať otvorené ekonomiky, potrebujeme nejaké pravidlá. Trhy bez inštitúcií nemôžu fungovať a v Európskej únii máme viac skúseností než ktokoľvek iný so spájaním rôznych pravidiel, so spájaním rôznych národných skúseností. To je dôvod, prečo naozaj verím, že sme lepšie než akýkoľvek iný subjekt na svete pripravení formovať globalizáciu - nie ukladať, ale predkladať náš model tejto fázy globalizácie, do ktorej práve vstupujeme.
14. Zámerné uvoľnenie geneticky modifikovaných organizmov do životného prostredia (vykonávacie právomoci prenesené na Komisiu) (hlasovanie)
spravodajca. - Vážený pán predsedajúci, nechcem mojich kolegov okrádať o čas, ale keďže sme nemali plenárnu rozpravu a dosiahli sme prvé čítanie, rád by som vás informoval o základných prvkov novej legislatívy o GMO.
Tento kompromisný balíček dáva Parlamentu právo kontrolovať zámerné uvoľňovanie GMO. Parlamentná kontrola znamená transparentnosť v tejto citlivej otázke. Prieskum verejnej mienky Eurobarometer ukázal, že vo vzťahu ku GMO chce 94 % našich občanov právo vybrať si, 86 % chce pred spotrebou GMO vedieť viac a 71 % jednoducho potraviny z GMO nechce. Preto je naším najväčším úspechom, že Rada a Komisia súhlasili s parlamentnou kontrolou zavádzania požiadaviek na označovanie GMO.
Rád by som poďakoval tieňovým spravodajcom, Komisii a portugalskému predsedníctvu. Vďaka väčšej otvorenosti vo vzťahu ku geneticky modifikovaným organizmom bude Európa demokratickejšia.
(PL) Vážený pán predsedajúci, rád by som obrátil vašu pozornosť na skutočnosť, že po diskusii o kompromisnej verzii tohto uznesenia sme mali presne 16 minút, aby sme odovzdali pozmeňujúce a doplňujúce návrhy a skontrolovali výsledky našej práce. Domnievam sa, že toto podkopáva právo každého poslanca tohto Parlamentu a každej politickej skupiny v tomto Parlamente mať možnosť slobodne ovplyvňovať texty našich uznesení, a to i prostredníctvom pozmeňujúcich a doplňujúcich návrhov.
Dovolím si požiadať, aby v budúcnosti nebolo umožnené opakovanie takejto situácie.
- pred začiatkom hlasovania o pozmeňujúcom a doplňujúcom návrhu č. 1:
mene skupiny PPE-DE. - (NL) Vážený pán predsedajúci, rada by som predložila nasledujúci pozmeňujúci a doplňujúci návrh k odseku 6. To si bude vyžadovať hlasovanie po častiach. Znenie prvej vety odseku by malo byť zmenené na:
"zdôrazňuje, že situácia v Čečensku je aj naďalej sporným bodom vo vzťahoch medzi EÚ a Ruskou federáciou"
(NL)a nahradiť tak text v jeho súčasnej podobe. Spravodajca s tým súhlasí.
v mene skupiny PPE-DE. - (NL) Vážený pán predsedajúci, musíme skutočnosti nechať hovoriť samy za seba, rovnako ako samit o preletoch nad Sibírou. Ten sa nekonal, a preto žiadame, aby bol v texte odkaz naň nahradený odkazom na ďalší samit.
mene skupiny PSE. - Vážený pán predsedajúci, hovoríme o zmrazených konfliktoch. Zmieňujeme sa o dvoch konfliktoch - v Abcházsku a Južnom Osetsku - ale ja by som v mene mojej skupiny rád za slová "zmrazený konflikt" vložil spojenie "ako napríklad v Podnestersku", aby bolo v odôvodnení O spomenuté aj Podnestersko.
mene skupiny PSE. - Vážený pán predsedajúci, pán Swoboda už vás informoval o našom pozmeňujúcom a doplňujúcom návrhu, ktorý sa týkal Podnesterska.
Dnes som dostal listy od pani Daniely Buruianăovej-Aproduovej a pána Cristiana Stănescua, v ktorých mi oznamujú svoje rozhodnutie opustiť skupinu ITS. Parlament berie toto rozhodnutie na vedomie s účinnosťou oddnes, 14. novembra 2007.
Po sčítaní s oznámeniami z tohto týždňa, ktoré sa týkajú ďalších troch poslancov opúšťajúcich túto skupinu, konštatujem, že počet členov skupiny ITS spadol pod hranicu 20 poslancov potrebnú na vytvorenie politickej skupiny, ako to stanovuje článok 29 ods. 2.
Parlament preto berie na vedomie skutočnosť, že skupina ITS už nespĺňa podmienky rokovacieho poriadku na vytvorenie skupiny. Následkom toho skupina prestáva existovať s účinnosťou od momentu tohto oznámenia.
(DE) Vážený pán predsedajúci, rád by som vás upozornil na to, keď som podobne ako mnoho ďalších poslancov tlieskal vášmu poslednému oznámeniu, Jean-Marie Le Pen spravil priamo na mňa to gesto rukou s významom (EN) 'Fuck you!' (DE). Mohli by ste to prosím skontrolovať na videonahrávke? Verím, že také konanie skutočne musí mať následky. Považujem za otrasné, aby sa ku mne niekto správal takým otvorene agresívnym spôsobom.
Ďakujem vám, pán Martin, sám som to nevidel, ale beriem vašu poznámku na vedomie.
písomne. - Konzervatívci podporili Vakalisovu správu, ale majú vážne výhrady k odstavcom 16 a 17. Sme presvedčení, že kapacity na predchádzanie a rýchlu reakciu na zemetrasenia by sa mali sústrediť v zdrojoch členských štátov, a nepodporujeme "zriadenie európskych síl civilnej ochrany."
písomne. - Podporujem túto správu o regionálnom dosahu zemetrasení. Som geológ a oceánograf - moja diplomová práca bola o seizmicite Stredoatlantického chrbta od 12° severnej zemepisnej šírky. po 20° južnej zemepisnej šírky. Až príliš dobre si uvedomujem, že Spojené kráľovstvo je takmer dokonale mimo ohrozenia. Podľa záznamov v Spojenom kráľovstve následkom zemetrasenia zahynula iba jedna osoba a to bolo v polovici 17. storočia. Pre celú Európu s tisíckami mŕtvych a obrovskými škodami za stáročia od Lisabonu po Sarajevo to však neplatí.
Časť môjho volebného obvodu, grófstva Gloucestershire, v júli zničili záplavy, ktoré spôsobili na cestách a železniciach, nemocniciach a školách, čistiarňach vody a elektrárňach škody za miliardy eur. Pravdepodobne dostaneme pomoc od Fondu solidarity EÚ. Dúfam, že to nebude potrebné, ale v opačnom prípade musí Európa preukázať svoju ochotu pomáhať národom a regiónom postihnutým zemetraseniam.
písomne. - (PT) Ako bolo zdôraznené, celá južná Európa je ohraničená okrajom dvoch tektonických dosiek, ktoré prechádzajú cez Stredozemie a potom pokračujú Atlantickým oceánom cez časť Azorských ostrovov, čo znamená, že zemetrasenia sú jednou z najčastejších prírodných pohrôm v tejto oblasti.
Táto správa EP zahŕňa množstvo dôvodov na znepokojenie a návrhov, čo oceňujeme, zvlášť keď uznáva, že najodľahlejšie regióny trpia týmito javmi pravidelne, alebo keď upozorňuje na potrebu podporovať okrem iného národné opatrenia v zmysle prevencie, reakcie a odstraňovania škôd, informovania verejnosti, vedeckého výskumu, civilnej ochrany a spolupatričnosti na úrovni Spoločenstva.
Pokiaľ ide o koordináciu, správa navrhuje spoluprácu medzi členskými štátmi navzájom a medzi nimi a tretími krajinami pri zavádzaní spomínaných opatrení. Avšak aj napriek tomu, že podporuje vytvorenie "európskych síl civilnej ochrany" ako "nástroja centralizovanej prevencie a riadenia" - čo je politika, s ktorou nesúhlasíme - konštatuje, že to "má zmysel len na základe vylepšených systémov národnej civilnej ochrany a lepších nástrojov na koordináciu medzi členskými štátmi", čo podľa nášho názoru vznáša otázky, ktoré by vznesené byť mali.
písomne. - (PL) Náš kolega poslanec pán Cornillet nám predložil veľmi dôkladnú správu, ktorá upozorňuje, že zemetrasenia majú negatívny dosah na sociálnu a hospodársku súdržnosť v regiónoch.
Mali by sme mať na pamäti, že k vážnym zemetraseniam často dochádza aj v krajinách a regiónoch Európskej únie, predovšetkým v južnej Európe a pri Stredozemnom mori. Z tohto dôvodu musíme zabezpečiť, aby na príslušných miestach boli kapacity na predchádzanie a rýchlu reakciu na akúkoľvek takúto pohromu.
Je potrebné začať so sociálnym vzdelávaním a informačnými kampaňami po celej EÚ a zabezpečiť vzdelávanie a odbornú prípravu príslušných technických orgánov členských štátov, pričom súčasťou by mala byť odborná príprava na regionálnej a miestnej úrovni a takisto pre všetkých odborníkov, ktorí majú do činenia so zemetraseniami. Navyše musíme vziať do úvahy rolu, ktorú zohrávajú mnohé národné, regionálne a miestne orgány, a zaistiť, aby existovali inštrukcie pre účinnú ochranu základnej infraštruktúry, ako je prístup k telekomunikačnej infraštruktúre, elektrické siete, nemocnice, mosty, prístavy, letiská a tak ďalej.
V budúcnosti by mala kohézna politika dôkladne zvážiť škody spôsobené zemetraseniami a premietnuť to do rámca nového finančného nástroja na ochranu obyvateľstva.
Verím tiež, že by sa do tejto debaty mali zahrnúť otázky koordinácie, spolupráce a pružnosti spojené s aktivitami orgánov na úrovni Spoločenstva a na národnej, regionálnej a miestnej úrovni, keďže tieto vyvolávajú značné problémy pri riešení prírodných pohrôm.
(LT) Dnes sme hlasovali v prospech uznesenia o európskom konsenze o humanitárnej pomoci, vypracovaného na základe správy pána Cornilleta. Rada by som poďakovala pánovi spravodajcovi a znovu potvrdila svoj súhlas s týmto dôležitým dokumentom.
Dobre si uvedomujeme skutočnosť, že Európska únia - a týmto myslím Komisiu a členské štáty - je popredným poskytovateľom humanitárnej pomoci. Príspevok EÚ dosiahol v roku 2006 len 2 miliardy eur. Úplne súhlasím s názorom, že EÚ by mala stanoviť, kde bude ležať hranica nového stupňa humanitárnej pomoci. Na druhej strane musí EÚ vymedziť svoju pozíciu s prihliadnutím na nové medzinárodné iniciatívy a zavádzanie reformy, ktorú spustila Organizácia Spojených národov. Ako členka Výboru pre rozpočet by som rada poukázala na tretí problém, ktorý potrebuje EÚ riešiť, konkrétne zlepšenie koordinácie zdrojov Spoločenstva a členských štátov tak, aby boli ľahko prístupné pre obete humanitárnych katastrof.
Dúfam, že konkrétna a presná pozícia Parlamentu uľahčí dosiahnutie našich spoločných cieľov a pomôže nájsť zhodu v otázke humanitárnej pomoci.
(NL) Vážený pán predsedajúci, rád počujem, že existuje európska zhoda o humanitárnej pomoci, a žiaden rozumný človek by samozrejme neprotestoval proti pomoci krajinám, ktoré ju naozaj potrebujú. Ale musíme tiež byť úprimní a priznať, že zjavne neexistuje žiadny európsky konsenzus o kódexe správania sa vo vzťahu k diktátorom.
Zámer Spojeného kráľovstva bojkotovať samit EÚ - Afrika je inými členskými štátmi jednoducho ignorovaný, a humanitárne tragédie - ako všetci vieme - veľmi často nastávajú v dôsledku vojen alebo zločineckej, zlej vlády, čo je prípad Zimbabwe. Stále platí, že Afrika je dejiskom krvavých konfliktov a že Afričania utratia za zbrane viac, než dostanú rozvojovej pomoci.
Rovnako je pravda, že štáty s demokratickým systémom, v ktorom vládcovia a vlády nestoja nad zákonom, sotvakedy vstúpia proti sebe do vojny. Ak je diktátorom ako Mugabe umožnené zúčastniť sa európskeho samitu, úplne to podvracia dôveryhodnosť Európy vo vzťahu k ľudským právam a demokracii. Táto dvojznačnosť je dôvodom, prečo som sa zdržal hlasovania o Cornilletovej správe.
písomne. - (PT) Bez ohľadu na našu podporu pre rôzne aspekty humanitárnej pomoci, ktoré sú v tejto správe zdôrazňované, nemôžeme prijať taký "konsenzus" o princípoch, cieľoch a stratégiách EÚ pre poskytovanie humanitárnej pomoci v tretích krajinách, ktorý volá po presadzovaní "práva či vlastne povinnosti intervenovať v prípadoch vážneho porušovania medzinárodného humanitárneho práva a/alebo ľudských práv" a zvažuje možnosť, že "donucovacie prostriedky vrátane vojenského zásahu" budú použité až ako "posledná inštancia". Poznáme výsledky takejto politiky "dobrých zámerov", napr. agresiu a vojenskú okupáciu Iraku zo strany USA a ich spojencov a z toho vyplývajúce státisíce mŕtvych.
Ako bolo povedané, takzvaná "humanitárna intervencia" veľmi často zakrýva iné, skutočné ciele, ktoré ju používajú a manipulujú v súlade so záujmami a bezškrupulóznymi kalkuláciami veľmocí a nadnárodných korporácií, čo spochybňuje základné princípy medzinárodného práva.
Sme presvedčení, že riešenie vážnych problémov týkajúcich sa miliónov ľudských bytostí zahŕňa okrem iných vecí rešpekt k zvrchovanosti všetkých národov a krajín, mierové riešenie medzinárodných konfliktov, uspokojenie naliehavých potrieb ekonomicky najchudobnejších krajín na základe priateľstva a solidarity a ich efektívny rozvoj.
písomne. - (PL) Pán spravodajca Thierry Cornillet správne zdôrazňuje, že je potrebné, aby Spoločenstvo a členské štáty preniesli diskusiu o politických stratégiách v humanitárnych operáciách aj do príslušného fóra Rady, a to vytvorením novej osobitnej pracovnej skupiny. Vytvorenie takej skupiny (napr. RAHUPO, čiže pracovnej skupiny Rady pre humanitárnu pomoc) by pomohlo vyvinúť konzistentné metódy, ktoré by umožnili rýchle a systematické konanie v tejto oblasti.
Bolo tiež dosť na mieste upozorniť, že frekvencia prírodných pohrôm sa zvýšila a že ich následky sa stávajú stále významnejšími, čo znamená, že existuje potreba posilniť intervencie.
Z týchto dôvodov súhlasím s návrhom, že by EÚ mala zvýšiť svoje kapacity na rýchlu reakciu. Pripravenosť a schopnosť reagovať určite vyplynú z vylepšení koordinácie, mechanizmov včasného varovania a tiež skladovania príslušného materiálu a zásob na medzinárodnej úrovni.
písomne. - (DE) Humanitárna pomoc sa často veľmi ťažko poskytuje pre nepriaznivé okolnosti či bezpečnostné problémy. Vďaka tomu sú dobré zosúladenie a koordinácia takýchto aktivít ešte dôležitejšie. Úsilie o dosiahnutie tohto cieľa však v žiadnom prípade nesmie byť využité ako zámienka pre ďalšie bujnenie európskych inštitúcií a takisto ani agentúra civilnej obrany EÚ, ani sily rýchlej reakcie EÚ nemôžu poskytnúť účinnú ochranu v prípade prírodných pohrôm.
Navyše treba zohľadniť včerajšiu kritiku od Dvora audítorov, ktorý identifikoval "materiálny rozmer chýb" v rôznych oblastiach, vrátane 5,2-miliardového rozpočtu EÚ na potravinovú pomoc, humanitárnu pomoc a spolufinancovanie nevládnych organizácii. Keďže predmetná správa podľa môjho názoru nie je vhodným východiskom pre uznesenie o týchto problémoch, hlasoval som proti nej.
písomné. - Ako silný podporovateľ projektov humanitárnej pomoci, ktoré sú včasné, dobre cielené a efektívne vybavené zdrojmi, som hlasoval za túto správu o humanitárnej pomoci.
Mám však vážne výhrady k mnohým použitým formuláciám. Je nešťastné, že správa obsahuje odkazy na takzvanú reformnú zmluvu - oživenú Ústavu EÚ - s ktorou zásadne nesúhlasím. Predstavovať si, že humanitárna pomoc môže existovať bez všetkých politických zreteľov, je iluzórne; samotná správa je veľmi politický dokument, ktorý podporuje program EÚ.
V každom prípade, priority, rozsah asistencie a spôsob poskytnutia pomoci, ktorý sa vyhýba pazúrom zvrhnutých režimov - to všetko sú politické otázky. A odhliadneme od mnohých ďalších výhrad proti zapojeniu EÚ do vojenských záležitostí, je to rušivý prvok pre jasné zaostrenie na humanitárnu pomoc. EÚ nie je samostatným humanitárnym aktérom. Mala by sa sústrediť na pridávanie hodnoty humanitárnym snahám našich národov tým, že zlepší koordináciu úsilia v jednotlivých oblastiach a zabezpečí riadnu kontrolu zdrojov a zhodnotenie ich dosahu.
(DE) Vážený pán predsedajúci, považujem túto rámcovú smernicu o ochrane pôdy za vážny omyl, ktorý ohrozuje konkurencieschopnosť európskeho poľnohospodárstva a dodávky potravín v Európy. Akú predstavu o našich farmároch vlastne majú podporovatelia tejto smernice? Dovoľte mi povedať vám to: veria, že potrebujeme objemnú byrokratickú smernicu, že potrebujeme zmapovať 420 miliónov hektárov poľnohospodárskej pôdy, oháňať sa hrozbou horentných pokút a nakoniec vytvoriť prioritné oblasti pre ochranu pôdy skôr, než sa farmári o svoju pôdu riadne postarajú.
Ďalším bodom programu je rozprava o vyhláseniach Rady a Komisie o situácii v Pakistane.
úradujúci predseda Rady. - (PT) Vážený pán predsedajúci, vážený pán komisár, dámy a páni, ako vieme, Európska únia pozorovala nedávne udalosti v Pakistane s veľkým znepokojením, najmä tie, ktoré viedli 3. novembra k vyhláseniu výnimočného stavu a následne k veľkým sociálnym nepokojom a rozsiahlemu zatýkaniu, okrem iného aj predsedu Najvyššieho súdu, ktorý je momentálne v domácom väzení.
Nepochybujte o tom, že toto je vážny krok späť v štruktúre princípov právneho štátu a v demokratickom procese v Pakistane, a povedal by som, že rúca akékoľvek nádeje v posilnenie legitimity demokratických inštitúcií v Pakistane, ktoré mohol mať pakistanský ľud a medzinárodné spoločenstvo vo všeobecnosti. Preto predsedníctvo vydalo 6. novembra v mene Únie vyhlásenie, v ktorom vyjadruje naše hlboké znepokojenie vo vzťahu k vyhláseniu výnimočného stavu a pozastaveniu platnosti ústavu a základných slobôd.
4. novembra, teda dva dni predtým, vyjadrili vedúci misie v Islamabade a vysoký predstaviteľ Javier Solana svoje znepokojenie nad vývojom udalostí. Naše slová, slová EÚ, sa tak pridali k mnohým ďalším, ktoré opakovali, že je dôležité obnoviť platnosť ústavy, nastoliť civilný poriadok, zaručiť nezávislosť súdnictva a slobodu masmédií, prepustiť všetkých politických väzňov, žurnalistov a obhajcov ľudských práv a vytvoriť podmienky potrebné na konanie volieb do zákonodarného zboru v plánovanom termíne, čiže v januári 2008.
Nemáme žiadne pochyby o tom, že stabilita a rozvoj všetkých národov môže byť zaručená iba v atmosfére úplnej demokratickej dôveryhodnosti. Sme vážne znepokojení správami o rozsiahlom zatýkaní, bojkote slobody informácií, potláčaní základnej slobody občanov - slobody prejavu - a útokoch na sudcov, právnikov, žurnalistov a aktivistov za ľudské práva. Súčasne však silne apelujeme na všetky strany, aby zachovali čo najvyššiu zdržanlivosť a spolupracovali pri hľadaní demokratického a mierumilovného riešenia súčasnej krízy, ktoré dovolí rýchly návrat do normálu.
Hoci Európska únia uznáva výzvy, ktorým Pakistan čelí vo vzťahu k svojej bezpečnostnej situácii, a tiež obety a úsilie pakistanského ľudu v boji proti extrémizmu a terorizmu, pevne verí, že riešenie týchto výziev nemôže zahŕňať prerušenie demokratického procesu.
Nemôžeme sa však neprihlásiť k spojencovi, s ktorým sme v tomto zápase proti extrémizmu a terorizmu mohli vždy počítať. Musíme preto zaistiť, že Pakistan ostane angažovaný v boji proti tejto celosvetovej hrozbe, v ktorom je medzinárodná spolupráca prvoradým nástrojom.
Na záver, Únia dúfa, že súčasná atmosféra neistoty bude vyriešená pohotovo a mierumilovne, a vyzýva pána prezidenta Mušarráfa, aby ctil svoj sľub, odložil vojenskú uniformu a vzdal sa postu šéfa armády.
členka Komisie. - Vážený pán predsedajúci, Pakistan je na programe tohto plenárneho zasadnutia po tretí krát v priebehu niekoľkých mesiacov. To svedčí o veľmi náročnom prerode, ktorým momentálne táto krajina prechádza. Vyhlásenie zákona o výnimočnom stave prezidentom Mušarráfom 3. novembra v jeho postavení šéfa armády vyslalo Európe a širšiemu sveta hlboko znepokojujúci signál a poškodilo smerovanie demokracie v Pakistane.
Pred nariadením výnimočného stavu sme boli svedkami istých povzbudzujúcich trendov, ktoré vyvolávali nádej na viac inkluzívny politický proces a silnejšie demokratické inštitúcie, ale toto bolo, bohužiaľ, teraz spochybnené a my si kladieme otázku, či sa dá táto situácia stále zvrátiť, alebo či už nie je príliš neskoro na obnovenie dôvery a podmienok ešte pred parlamentnými voľbami.
Pán prezident Mušarráf nám povedal vo svojom príhovore, ktorý televízia vysielala večer 3. novembra, že pozastavuje platnosť ústavy z dôvodu hrozieb pre národ vyplývajúcich z viditeľného nárastu aktivít teroristov a počtu ich útokov. Niet pochýb o tom, že Pakistan momentálne čelí veľmi vážnej hrozbe náboženského extrémizmu a násilia, ako jasne ukázali nedávne udalosti v severozápadnej pohraničnej provincii a útok na sprievod pani Bhuttovej v Karáči 18. októbra. Ale teraz sme tiež svedkami zatýkania tisícok právnikov, novinárov, pracovníkov politických strán a aktivistov za ľudské práva, vrátane takých významných osôb, ako pani Asma Džahangirová, predsedníčka Komisie pre ľudské práva v Pakistane, alebo pán Aitzaz Ahsan, predseda advokátskej komory najvyššieho súdu.
Toto sú ľudia, ktorí vystupujú za otvorený a tolerantný Pakistan. Nie sú to teroristi a nie je správne ich zadržiavať. Mali by byť okamžite prepustení na slobodu. Ako obzvlášť závažné vnímam drastické opatrenia proti súdnictvu Pakistanu. Princípy právneho štátu sú jadrom každého demokratického procesu a funkčný demokratický systém nemožno udržiavať bez nezávislého súdnictva.
Vyhlásenie predsedníctva v mene EÚ, práve spomínané aj naším pánom predsedom, je preto veľmi jasné a zostáva našou pozíciou. Poslednú nedeľu pán prezident Mušarráf na tlačovej konferencii oznámil, že dúfa, že sa v Pakistane do 9. januára 2008 uskutočnia parlamentné voľby. To by bol krok správnym smerom, ale mnoho problémov zostáva. Kedy môžeme očakávať koniec výnimočného stavu? Ako môžeme mať slobodné a čestné voľby, keď sú tlač a elektronické média cenzurované, ďalšie občianske práva a slobody pozastavené a nezávislosť súdnictva podkopaná? Ako budú strany môcť viesť kampane, keď sloboda zhromažďovania je obmedzená a stranícki vodcovia ako Bénazír Bhuttová sú zadržiavaní v domácom väzení? Tieto otázky nie sú v tejto fáze vôbec jasné.
Pre ukončenie tejto neistoty má zásadný význam, aby sa čo najskôr oznámil pevný dátum volieb spolu s jasným časovým rámcom pre ukončenie výnimočného stavu. Aby mali tieto voľby vôbec nejakú šancu byť demokratické a transparentné, bude nevyhnutné odvolať všetky obmedzenia politických práv a základných slobôd. A za daných okolností sa zdá, že nebude možné k voľbám vyslať pozorovateľskú misiu. Isté minimálne podmienky, ktoré stanovuje oznámenie Komisie o volebnej asistencii a pozorovateľoch EÚ pre demokratický priebeh volieb, nie sú splnené.
Ak by však bol výnimočný stav odvolaný predsa len včas a podmienky by sa významne zlepšili dostatočne skoro, mohla by som ešte prehodnotiť situáciu. V každom prípade som spravila potrebné prípravy pre možné vyslanie volebnej pozorovateľskej misie EÚ do Pakistanu pre prípad, že by sa podmienky rýchlo a citeľne zmenili k lepšiemu. Ale ako hovorím, veľmi sa obávam, že to nie je príliš pravdepodobné.
Zazneli výzvy na zastavenie či prehodnotenie našej pomoci pre Pakistan a niektoré členské štáty EÚ už v tomto smere spravili nejaké kroky alebo ich zvažujú. Rada by som vám pripomenula, že podpora Európskej komisie pre Pakistan sa sústredí na kľúčové problémy ako znižovanie chudoby a vzdelávanie, a to i v Severozápadnej pohraničnej provincii a Balúčistane, ktoré sú najviac znevýhodnenými provinciami v Pakistane.
Preto si myslím, že budeme musieť zvážiť, ako najlepšie postupovať, ale vzhľadom na povahu tejto pomoci sa domnievam, že sa nad tým budeme musieť zamyslieť veľmi dôkladne.
v mene skupiny PPE-DE. - (ES) Vážený pán predsedajúci, pravda je taká, že situácia je veľmi znepokojujúca: pozastavenie platnosti ústavných záruk, výnimočný stav, zadržanie mnohých príslušníkov občianskej spoločnosti, vrátane právnikov ako pán Ahsan, ktorý je predsedom advokátskej komory najvyššieho súdu, a oponentov - vodkyňa opozície pani Bhuttová je v domácom väzení. Čo by sme mali v tejto situácii spraviť?
Dozvedeli sme sa, že námestník ministerstva zahraničných vecí USA pán Negroponte čoskoro navštívi Pakistan a že jeden z členských štátov, Spojené kráľovstvo, sa pridal k výzve pre prezidenta od Organizácie Spojených národov, aby sa do desiatich dní vzdal velenia v armáde a odvolal výnimočný stav.
Čo môžeme my ako Európska únia spraviť? Verím, že v prvom rade musíme konať nanajvýš opatrne. Verím, že predstaviteľ súčasného predsedníctva veľmi správne poznamenal, že Pakistan je životne dôležitým partnerom v boji proti terorizmu a tiež krajinou s jadrovými zbraňami.
Preto verím, že Európska únia musí na jednej strane požiadať vládu, aby obnovila do najvyššej možnej miery - pretože nesmieme zabúdať na skutočnosť, že terorizmus je v Pakistane kľúčovým faktorom - aby do istej miery obnovila poriadok, stabilitu a ústavné práva a slobody a aby prepustila tých ľudí, ktorí boli nezákonne zadržaní. Ďalej by som vás rád požiadal, pani komisárka, aby ste zmobilizovali svoje značné zdroje a snahu na zaistenie, že sa budú môcť konať slobodné a čestné voľby, a že Európska únia - na základe záruk, o ktorých ste vo svojej reči hovorili - bude pri tom a pri celom tomto procese v Pakistane, ktorý je taký dôležitý pre stabilitu regiónu a pre všetky vzťahy medzi regiónom a Európskou úniou.
Preto, pani komisárka, vkladáme veľkú dôveru do vašich schopností, do vašich diplomatických krokov a do vašej snahy a dúfame, že toto všetko bude mať skutočne úspešný výsledok, ktorý umožní prítomnosť Európskej únie pri volebnom procese.
mene skupiny PSE - Vážený pán predsedajúci, rád by som poďakoval Rade a Komisii, a predovšetkým Rade za jej ostré vyhlásenie z 8. novembra.
Nemyslím si, že môže mať ktokoľvek pochybnosti o tom, že situácia v Pakistane je veľmi vážna a veľmi premenlivá. Možno je ťažké zaznamenať, že všetko, čo sa dialo, sa skutočne odohralo len v priebehu posledných asi desiatich dní od vyhlásenia výnimočného stavu. Niekoľko poslancov sa stretlo pred niekoľkými mesiacmi v Bruseli a neskôr v Islamabade s pánom generálom Mušarráfom a dostalo viacero uistení. Pevne trval na tom, že bude postupovať podľa ústavy a že prebehnú slobodné a čestné voľby. Vítam jeho oznámenie, že voľby môžu prebehnúť do 9. januára, ale mám rovnaké obavy ako pani komisárka a kladiem si otázku: v súvislosti s nedávnymi udalosťami a aktuálnymi výnimočnými opatreniami - pozastavenie vysielania určitých televíznych staníc a platnosti ďalších ľudských práv - sú slobodné a čestné voľby v lehote menej ako osem týždňov možné?
Kým sa obraciam na pani komisárku, rád by som tiež obrátil jej pozornosť najmä na náš odsek 14 tohto uznesenia, kde vyzývame Komisiu, aby zvážila rozšírenie podpory vzdelávania, znižovania chudoby, zdravotnej starostlivosti a humanitárnej pomoci pre Pakistan, ale aby za týchto okolností prostriedky smerovala radšej prostredníctvom sekulárnych mimovládnych organizácií než priamo cez vládu.
Nemáme žiaden problém s pakistanským ľudom. Uvedomujeme si, že Pakistan je kľúčový spojenec západu, ako povedal pán Salafranca Sánchez-Neyra. Uvedomujeme si kľúčovú rolu, ktorú zohral v mnohých, mnohých oblastiach, a že sa takisto stal obeťou terorizmu. Ale nemyslím si, milí kolegovia, že to znamená, že by sme teraz mali stáť bokom a ignorovať, čo sa momentálne deje. Moja skupina chcela mať aj odsek o možných sankciách, ktorý by vyzýval Radu...
Myslel som, že hovorím dostatočne zreteľne, aby to mohli zvládnuť bez problémov, ale samozrejme spomalím.
Vyzývam tiež Radu, aby zvážila cielené sankcie, ktoré by už socialistická skupina bola rada presadila, ale nedostali sme pre ne žiadnu podporu: hádam zákazy cestovania, zmrazovanie kont. No dúfame, že toto všetko nebude potrebné, a dúfame, že sa Pakistan stále vráti z okraja priepasti, že výnimočný stav bude odvolaný a že pán generál Mušarráf odstúpi z postu šéfa armády. Vážený pán predsedajúci, prijmite moje ospravedlnenie za to, že som hovoril príliš rýchlo.
Stratégia Rady vzhľadom na konferenciu o klimatických zmenách na Bali (COP 13 a COP/MOP 3) (rozprava)
otázke na ústne zodpovedanie, ktorú položil Guido Sacconi v mene Dočasného výboru pre klimatické zmeny, pre Radu: Stratégia Rady vzhľadom na konferenciu na Bali o klimatických zmenách (COP 13 a COP/MOP 3) - B6-0379/2007)
a otázke na ústne zodpovedanie, ktorú položil Guido Sacconi v mene Dočasného výboru pre klimatické zmeny, pre Komisiu: Stratégia Rady vzhľadom na konferenciu na Bali o klimatických zmenách (COP 13 a COP/MOP 3) - B6-0380/2007).
autor. - (IT) Vážený pán predsedajúci, vážený pán minister, vážený pán komisár, dámy a páni, som si istý, že vám nemusím pripomínať význam konferencie zmluvných strán na Bali, ktorá je teraz predo dvermi a vzhľadom na ktorú sme požiadali o ďalšie informácie o vašej stratégii a línii, ktorej sa hodláte držať.
Ako Európska únia sme nezávisle angažovaní vo výnimočnom úsilí, ak to tak môžem povedať, hoci vieme, že to nepredstavuje konečné riešenie. Naším spoločným cieľom je udržať globálne otepľovanie do dvoch stupňov od úrovní v prehistorických časoch, a to s plným vedomím, že ide o vysoko rizikový prah a že podľa predpokladov niektoré časti sveta i niektoré časti Európy budú musieť prijať politiku prispôsobenia. Ak sa však naozaj chceme snažiť dosiahnuť tento náročný cieľ, vieme, že nová medzinárodná zmluva je úplne zásadná.
Ako vieme, bremeno zodpovednosti Európskej únie je obmedzené (14 % svetových emisií skleníkových plynov). Nová medzinárodná zmluva zohľadňujúca zmeny, ktoré nastali od prijatia Kjótskeho protokolu, predovšetkým výnimočný a explozívny rast ázijských obrov: Bali je skutočne kľúčovým krokom v tomto smere, a hoci nebude miestom, kde bude dosiahnutá dohoda, bude miestom, kde začnú rokovania, a preto bude pre konferenciu veľmi dôležité prísť s jasným rokovacím mandátom a presnými lehotami s cieľom dosiahnuť závery do roku 2009.
V posledných mesiacoch sa zmenil svetový kontext z politického, hospodárskeho a kultúrneho uhla pohľadu, o čom svedčia udalosti od zverejnenia správ Medzivládneho panelu o zmene klímy (IPCC), ktorých konečná syntéza bude koncom tohto týždňa predstavená vo Valencii, po udelenie Nobelovej ceny Alovi Gorovi a vedcom IPCC. Veľa sa toho v posledných mesiacoch zmenilo a preto môžeme byť optimistickí, i keď kritickým a ostražitým spôsobom.
Rád by som teda zhrnul zmysel uznesenia, ktorého návrh sme pripravili a o ktorom sme si istí, že bude zajtra v tomto Parlamente prijatý veľkou väčšinou; je to príspevok, príspevok pre vyjednávačov, ktorý by im mal pomôcť držať sa po otvorení rokovaní tvrdšej línie. Rád by som poďakoval pani Hassiovej, ktorej sa spolu s ďalšími spravodajcami podarilo poskytnúť syntézu a zabrániť, aby celá vec skončila ako prezdobený vianočný stromček. Dôraz je veľmi silne na týchto rokovaniach a týmto spôsobom vám to predkladáme.
autorka. - (FI) Vážený pán predsedajúci, rada by som vyjadrila svoju vďaku za vynikajúcu úroveň spolupráce s tieňovými spravodajcami politických skupín na rokovaniach o tomto uznesení. Zmena klímy prebieha teraz a postupuje rýchlejšie, ako sa predpokladalo. Dramatická známka tohto faktu prišla koncom posledného leta, keď sa roztopilo milión štvorcových metrov ľadu v Severnom ľadovom oceáne, čiže oblasť zodpovedajúca rozlohe Fínska, Švédska a Nórska dovedna. Posolstvo od vedcov o postupe klimatických zmien a naliehavej potrebe znížiť emisie je stála viac alarmujúce. Zaznieva tiež v predbežnom oznámení o zasadnutí Medzivládneho panelu o zmene klímy, ktoré sa uskutoční tento týždeň vo Valencii.
Je dôležité, aby medzi Kjótskym protokolom a ďalším klimatickým dohovorom nezostala medzera. To je dôvod, prečo musí byť zmluva s platnosťou od roku 2012 pripravená najneskôr v roku 2009. Na Bali musí EÚ spraviť všetko, čo môže, aby dosiahla rokovací mandát udržať globálne otepľovanie pod dvomi stupňami. Na to je zásadná vedúca rola, ktorú EÚ prevzala. Ukazujeme cestu našimi vlastnými opatreniami na znižovanie našich emisií, ale tiež koordinovaním medzinárodných rokovaní. Je životne dôležité dosiahnuť zapojenie všetkých industrializovaných krajín vrátane Spojených štátov amerických, hoci na záchranu podnebia to stačiť nebude. Rovnako podstatné je primať veľké rozvojové krajiny ako Čínu a Indiu, aby prijali obmedzenia pre rast svojich emisií. Toto je možno najväčšia výzva v dejinách medzinárodnej diplomacie. Musíme pochopiť, že ak Čína, India a ďalšie podobné krajiny prijmú obmedzenia pre svoje emisie, bude to znamenať obrovskú zmenu v ich spôsobe uvažovania a spôsobe, akým robia veci. Musíme byť pripravení dať im nejakú protihodnotu. Inými slovami, pre nástup čistej, klimaticky priateľskej technológii v týchto krajinách musíme poskytnúť aj finančnú pomoc.
Rada by som každému pripomenula, že Nicholas Stern odhadol, že každý rok bude na ochranu podnebia potrebné 1 % svetového hrubého domáceho produktu. Po druhej svetovej vojne Spojené štáty odovzdali 2 % svojho HDP vo forme Marshallovho plánu. Naštartovať rekonštrukciu bolo po vojne dôležité, ale ešte dôležitejšie je odvrátiť porovnateľnú pohromu v podobe následku zmeny klímy. Musíme byť preto pripravení zaplatiť takisto za ochranu podnebia.
úradujúci predseda Rady. - (PT) Vážený pán predsedajúci, vážený pán komisár, dámy a páni, blíži sa čas, kedy indonézsky ostrov Bali privíta na 13. konferencii zmluvných strán Rámcového dohovoru Organizácie Spojených národov o zmene klímy delegátov, ktorí budú opäť požiadaní, aby zúročili svoje skúsenosti a rokovacie schopnosti na tvorbu histórie.
Keď zvážime prvé obdobie dodržiavania Kjótskeho protokolu v rokoch 2008 - 2012, potom znepokojujúce vedecké informácie o nedávnom vývoji vo vzťahu k zmene klímy, ktoré sa objavili medzičasom, zvýrazňujú, aké naliehavé je nájsť kolektívnu a účinnú odpoveď na túto výzvu, pretože v hre je samotná budúcnosť našej planéty. V tomto kontexte je Bali poslednou príležitosťou spustiť rokovania o celosvetovej a komplexnej dohode o klimatickom režime po roku 2012. Sme si vedomí ťažkostí tohto nestranného procesu.
Európska únia pôjde na Bali s rovnakou cieľavedomosťou, aká ju viedla posledných 15 rokov, počas ktorých sme bez váhania a jednoznačne prevzali rolu vodcu medzinárodnej komunity v boji s touto veľkou svetovou výzvou. Hlavný cieľ Európskej únie na konferencii na Bali sa bude vzťahovať k procesu samotnému - zaistiť, že bude spustený celosvetový a komplexný proces rokovaní.
Rád by som vás tiež informoval, že EÚ považuje nasledujúce aspekty za zásadné pre vytvorenie účinného a vhodného rámca od roku 2012: po prvé, pokračovať v rozvíjaní spoločného pohľadu na problém, aby bol splnený hlavný cieľ Rámcového dohovoru; po druhé, dosiahnuť dohodu o prijatí pevnejších záväzkov rozvinutými krajinami vo vzťahu ku globálnemu znižovaniu emisií; po tretie, uľahčiť ostatným krajinám prispievanie novými, spravodlivými a účinnými spôsobmi, vrátane stimulov vytvorených novými typmi pružných záväzkov znížiť intenzitu emisií skleníkových plynov, spojených s hospodárskym rozvojom; po štvrté, rozšíriť uhlíkový trh, najmä posilňovaním inovatívnych a pružných mechanizmov; po piate, posilňovať spoluprácu v oblastiach výskumu, rozvoja, šírenia, prognostiky a transparentnosti v technologickom sektore; a nakoniec, zintenzívniť úsilie o prispôsobenie sa, predovšetkým čo sa týka nástrojov riadenia rizika, financovania a technológie.
Vážený pán predsedajúci, dámy a páni, čísla hovoria samé za seba. V Kjóte sme boli v prvej línii, keď sme prijímali väčšie záväzky, než sa od nás čakalo, a dnes si EÚ a jej členské štáty jasne určili ambiciózne ciele, ktoré nás znovu stavajú do prvej línie v boji proti zmene klímy. Ako úradujúci predseda Európskej rady zdôraznil v New Yorku, klimatické zmeny sú dnes bezpochyby jednou z najväčších výziev, ktorým ľudstvo čelí, a po opustení ríše teórie sa stali silným a široko známym dôvodom znepokojenia ľudí celého sveta.
Toto je globálna výzva, ktorá si žiada globálnu odpoveď, a jej účinnosť bude závisieť od kolektívneho postupu medzinárodného spoločenstva. To je dôvod, prečo trváme na tom, že treba spraviť čo najviac pre vyjednanie celosvetovej komplexnej dohody, ako som povedal, v súlade s Rámcovým dohovorom Organizácie Spojených národov o zmene klímy, ktorý predstavuje a musí i naďalej predstavovať ústredný a základný referenčný rámec pre všetky kroky a iniciatívy v tejto oblasti.
Nastal preto čas, aby ostatné štáty prevzali svoje zodpovednosti a hrali skutočnú a pomernú rolu v globálnom zápase so zmenou klímy. Pôjdeme na Bali povzbudení diskusiou hláv štátov a vlád na nedávnom neformálnom samite v Lisabone o Európe a globalizácii, ktorý jasne ukázal, že klimatické zmeny sú pre EÚ prioritnou oblasťou, a tiež závermi Výboru pre životné prostredie z 30. októbra o príprave 13. konferencie zmluvných strán, a pôjdeme tam s odhodlaním aktívne prispieť k dosiahnutiu výsledku, ktorý môže byť prevedený do konkrétneho, viditeľného pokroku v budúcnosti klimatického režimu. Bali nepredstavuje koniec, ale skôr začiatok cesty, onen "cestovný plán", o ktorom sa posledné roky tak veľa hovorilo. Je to komplexná a náročná výzva, ktorá ale môže byť dosiahnutá a nesmie byť odložená. Za seba je EÚ pripravená túto výzvu viesť, pretože to je to, čo náš ľud chce.
Vážený pán predsedajúci, ďakujem vám za dnešnú príležitosť vymeniť si názory na pozíciu, ktorú bude EÚ zastávať na konferencii OSN na Bali, začínajúcej 3. decembra.
Komisia a Európsky parlament rozhodujúcim spôsobom prispeli k prijatiu ambicióznej európskej politiky vo vzťahu k zmene klímy. Na medzinárodnej scéne sme zaujali vedúcu rolu a konštruktívnu pozíciu voči našim hlavným partnerom z radov rozvinutých a rozvojových krajín. Teším sa na pokračovanie tejto úzkej a plodnej spolupráce na Bali, kde bude Parlament zastúpený silnou delegáciou.
Otázka odovzdaná Dočasným výborom pre klimatické zmeny sa týka najdôležitejších problémov, ktorými sa budeme na Bali zapodievať.
Jedným z týchto problémov je spôsob, ako zabezpečiť podporu našich hlavných partnerov pre otvorenie rokovaní s cieľom uzavrieť medzinárodnú dohodu, ktorej zámerom bude zaistiť, že globálne otepľovanie nepresiahne 2 °C.
Konferencia na Bali bude bezpochyby míľnikom medzinárodného úsilia bojovať proti zmene klímy. Bude to prvý praktický test odhodlania medzinárodnej komunity previesť politické vyhlásenia na činy.
Je tu mnoho povzbudzujúcich znakov. Klimatické zmeny sú teraz prvou prioritou medzinárodnej politiky; predstavujú otázku, ktorou sa priamo zaoberajú hlavy štátov či vlád po celom svete. Pred mesiacom prvé stretnutie svojho druhu, ktoré do New Yorku zvolal generálny tajomník OSN Pan Ki-mun, vyslalo veľmi silnú správu: zmena klíma je teraz uznaná všetkými predstaviteľmi na celom svete ako otázka, ktorá si vyžaduje neodkladný a rozhodný postup medzinárodného spoločenstva.
Nedávne stretnutie v Bogore tiež potvrdilo, že neustále rastúci počet krajín je presvedčených, že na Bali musí byť dosiahnutá dohoda o otvorení oficiálnych rokovaní s cieľom uzavrieť dohovor o klimatických zmenách pre obdobie po roku 2012.
Doterajšie diskusie tiež ukázali, že prebieha zbližovanie názorov na hlavné body, ktoré by mala dohoda pre obdobie po roku 2012 obsahovať. Samozrejme, niektorí by uprednostnili tematické skupiny (znižovanie, prispôsobovanie sa, technológia, financovanie) pred stanovením hlavných bodov dohody na Bali, čo je pozícia, ktorú zastáva EÚ.
Každopádne je pravda, že sa EÚ do značnej miery podarilo určiť program pre konferenciu na Bali. Stratégia EÚ pre klímu a energetiku, ktorú Európska rada schválila v marci 2007 na základe súvisiaceho návrhu z Komisie, mala rozhodujúci vplyv na ciele a stupeň ambícií konferencie na Bali, rovnako ako na architektúru dohody o klimatických zmenách pre obdobie po roku 2012.
Stratégia EÚ tvorila základ pre sériu multilaterálnych a bilaterálnych rozhovorov. Koncom mesiaca bude EÚ diskutovať o otázke zmeny podnebia ako prioritnej záležitosti na samitoch EÚ - Čína a EÚ - India. Je na našich partneroch z rozvojových krajín, aby reagovali a spolupracovali na cieľoch stanovených EÚ, vychádzajúc po celý čas z vedeckých údajov.
Rozvinuté krajiny musia pokračovať vo vedení tým, že si budú dávať ambiciózne záväzky znižovať emisie v absolútnych číslach. Máme hospodárske a technologické prostriedky na obmedzovanie emisií skleníkových plynov. Ak my a ďalšie rozvinuté krajiny nespravíme prvé kroky, ako môžeme očakávať činy od rýchlo sa rozvíjajúcich a rastúcich ekonomík, a to hlavne v požadovanom rozsahu?
správe o Posilňovaní Európskej susedskej politiky, ktorú predložili Raimon Obiols i Germŕ a Charles Tannock, v mene Výboru pre zahraničné veci
· a o vyhláseniach Rady a Komisie o situácii v Gruzínsku.
spravodajca. - (ES) Vážená pani predsedajúca, prevzal som úlohu spoluspravodajcu tejto správy po našom kolegovi pánovi Beglitisovi, ktorý je teraz poslancom gréckeho parlamentu, a urobil som tak s istým rozochvením, ale teraz musím povedať, že som veľmi spokojný s dosiahnutým výsledkom. V prvom rade pre dobré pracovné vzťahy s mojím spoluspravodajcom, pánom Tannockom, ďalej pre možnosť spolupracovať so skupinou výnimočne schopných asistentov a úradníkov a nakoniec preto, že bol pri príprave správy dosiahnutý vysoký stupeň zhody.
Bolo tiež možné prijať väčšinu pozmeňujúcich a doplňujúcich návrhov, ktoré boli takisto predkladané v atmosfére súladu, a cítim, že výsledok je uspokojujúci.
Správa podporuje dokument Komisie z decembra 2006 o hodnotení a budúcom rozvoji Európskej susedskej politiky a s ohľadom na dosiahnutý konsenzus môžeme v súčasnosti povedať, že Parlament a Komisia majú rovnakú víziu, myšlienku, že európsky kontinent a Stredozemie predstavujú navzájom prepojené skutočnosti, ktoré nemožno vnímať osve, a že susedská politika ponúka nové cesty pre vzťahy a spoluprácu so spoločnosťami, ktoré čelia spoločným výzvam a problémom, rovnako ako významné príležitosti pre spoločný pokrok.
Správa zvýrazňuje niekoľko aspektov, ktoré môžu spraviť Európsku susedskú politiku takú silnú a ambicióznu, ako je len možné. Rýchlo sa dotknem piatich z nich:
Po prvé, princíp všeobecnej politickej schémy v rámci rozlišovania, princípu rozlišovania, aby nebola Európska susedská politika vnímaná ako štandardizovaná, mechanická rutina, ale ako prostriedok, ktorým môže Európska únia usporadúvať vzťahy so svojimi susedmi a súčasne zostať dosť pružná, aby dokázala úspešne reagovať na rôzne situácie.
Po druhé, myšlienka rovnováhy medzi krajinami východu a krajinami juhu. Nesmieme uprednostňovať jednu stranu pred drahou - musíme mať v každom momente plne vyvážený prístup.
Po tretie, myšlienka posilňovať s využitím susedskej politiky štruktúru euro-stredozemskej politiky, čo je aspekt, na ktorom som v tejto správe pracoval najdôkladnejšie. To neznamená vnucovať politiky a zakladať príliš podrobný a príliš komplikovaný rámec, ale vytvárať súčinnosti, takže Európska susedská politika môže posilňovať všeobecnú štruktúru politiky partnerstva alebo euro-stredozemské pridruženie.
Po štvrté, myšlienka posúvať sa od spolupráce smerom k integrácii vo všetkých oblastiach, kde by to bolo možné. To by znamenalo, že tie odvetvia, ktoré sú na to pripravené, by sa v nadchádzajúcich rokoch spoločne podieľali na oblastiach politiky, aby napomohli rozvíjať zbližovanie a súčinnosti v kľúčových sektoroch ako energetika, dopravné siete, medzikultúrny dialóg, životné prostredie či vzdelávanie.
A nakoniec, zapojenie nielen zo strany vládnych a parlamentných inštitúcií, ale v najvyššej možnej miere aj mnohých ďalších sektorov angažovaných občianskych spoločností - čím viac, tým lepšie.
S týmto cieľom by sa Európska susedská politika mala zapodievať aj základnou otázkou komunikácie a viditeľnosti. Povedal by som, že celkovými dejinami politiky Európy vo vzťahu k jej susedom.
Na záver by som rád poznamenal, že v tejto chvíli čelí svojej prvej výzve viditeľnosti, výzve dejín, s návrhom francúzskeho prezidenta pána Sarkozyho založiť Úniu pre Stredozemie. Včera sme počuli príhovor francúzskeho prezidenta a ja sa domnievam, že uviedol do diskusie isté veľmi pozitívne odtienky, keď poznamenal, že v prvom rade jeho návrh na Úniu pre Stredozemie nikoho nevylučuje, po druhé, musí byť pridaný k acquis euro-stredozemskej politiky a po tretie, musí sa snaží ísť za ňu.
Nemohol by som ešte silnejšie súhlasiť s touto ideou pokúsiť sa zjednodušiť všeobecný politický a inštitucionálny rámec Európskej susedskej politiky, najmä vzhľadom na oblasť Stredozemia.
), spravodajca. - Vážená pani predsedajúca, i ja by som sa rád pridal k poďakovaniu pre pána Beglitisa, ktorý je dnes gréckym poslancom vo svojom národnom parlamente, a pre jeho nasledovníka pána Obiolsa i Germŕa za vynikajúcu medzistranícku spoluprácu a konsenzus, ktorý sme ako spoluspravodajcovia tejto kľúčovej správy nakoniec dosiahli.
Je celkom evidentné, že každý potrebuje dobrých susedov. V neistom a neustále sa meniacom svete musí EÚ rozvinúť dobré a posilnené vzťahy s krajinami na jej periférii, vzťahy založené na bezpečnosti, stabilite a vzájomného prospechu pre všetkých. Zatiaľ sa Európska susedská politika (ESP) ukazuje ako cenný nástroj pri tomto procese vytvárania kruhu priateľov s cieľom zlepšiť obchod, cestovanie a politickú spoluprácu, najmä v boji proti terorizmu a obchodu s ľuďmi. Ale samozrejme, najväčší význam majú spoločné hodnoty a konkrétne posilňovanie demokracie, vlády práva a ľudských práv ako naša hlavná priorita.
Musím Komisii povedať, že Európska susedská politika bola vymyslená tak trochu v zhone. Niektorí ľudia by tvrdili, že paušálne riešenie pre všetky susedné krajiny južnej časti partnerstva Euromed, východnej Európy a Zakaukazska nemôže byť pre Európsku úniu trvácnou zahranično-politickou ideou. Avšak naša správa plne akceptuje, že tu v blízkej budúcnosti táto jednotná politika zostane a že sa ňou Parlament bude zapodievať tak, ako je.
V každom prípade je jasné, že Moldavsko nie je to isté ako Maroko. Krajiny ležiace na juhu nie sú európske a tak nemajú žiadne reálne vyhliadky na členstvo v EÚ. Na východe, čo je moja časť správy, sú však podľa môjho názoru prinajmenšom dve krajiny - Ukrajina a Moldavsko - ktoré môžu pristúpiť v súlade s článkom 49 Maastrichtskej zmluvy, keďže sú svojou povahou nepopierateľne európske.
Veci ako uľahčenie vízového režimu, readmisia a po vstupe Ukrajiny do WTO - ktorý, dúfame, prebehne budúci rok - aj hĺbková dohoda o voľnom obchode s EÚ, všetko toto celkom iste napreduje s krajinou ako Ukrajina dobre, a ja dúfam, že to bude rozšírené aj na Moldavsko a v správnom čase prípadne i na ďalšie krajiny Zakaukazska.
Podľa mňa konečným zámerom Európskej susedskej politiky smerom na východ musí byť cestovanie bez víz.
Európska susedská politika vo všeobecnosti pomôže upevniť prianie týchto krajín pevne sa ukotviť v inštitúciách EÚ. V prípade Moldavska sa možno táto politika ukáže ako významný podnet na vyriešenie zmrazeného konfliktu v Podnestersku. V každom prípade musia východoeurópske krajiny zaradené do Európskej susedskej politiky s istotou vedieť, a to od Európskej Rady a Komisie, že členstvo je pre nich v konečnom dôsledku dostupné a že susedská politika nie je len odďaľovacou taktikou na znechutenie ich ambícií dosiahnuť členstvo.
Správa tiež uznáva utrpenie bieloruského ľudu a odvahu demokratických síl v krajine. Musíme byť pripravení, keď sa Lukašenkov režim zrúti, privítať Bielorusko späť v Európskej susedskej politike a tiež mu zaručiť európsku perspektívu.
Správa navrhuje rozvoj spoločného parlamentného zhromaždenia Európskeho parlamentu a východných krajín zaradených do Európskej susedskej politiky, ktoré je provizórne nazývané "EURO-NEST". Vychádza z úspechu podobných štruktúr, napríklad parlamentného zhromaždenia partnerstva Euromed, ktoré už existuje a funguje a v zásade je južnou dimenziou parlamentnej spolupráce v rámci Európskej susedskej politiky i barcelonského procesu, a potom známejšieho Parlamentného zhromaždenia Rady Európy. Som osobne presvedčený, že EURO-NEST by posilnil demokratické inštitúcie vo východných krajinách susedskej politiky. Urýchlil by koniec izolácie Bieloruska a umožnil by napríklad poslancom arménskeho a azerbajdžanského parlamentu diskutovať o potenciálne výbušnom zmrazenom konflikte v Náhornom Karabachu, kde by vzhľadom na množstvo ropných dolárov prúdiacich do pokladne azerbajdžanskej vlády a na rétoriku oboch strán mohla znovu vypuknúť vojna.
Aj EÚ sa stala príliš závislá od ruských energetických zdrojov, takže sa všetci zhodneme, že musíme rozvinúť alternatívne zdroje. To je dôvod, prečo naša správa v podobe, v akej prešla Výborom pre zahraničné veci, navrhovala potenciálnu možnosť zaradiť jedného dňa do Európskej susedskej politiky i Kazachstan. Obávam sa však, že toto už teraz hlavné politické skupiny, bohužiaľ, nepodporujú, čiže je dosť dobre možné, že to bude pri zajtrajšom hlasovaní zo správy vyňaté. Cez tento proces by sme mali prístup k obrovským kazašským prírodným zdrojom, kým EÚ by napomohla ďalšie reformy v tejto obrovskej - geograficky povedané - sekulárnej krajine strategického významu. Ak bude jedného dňa naozaj pritiahnutá bližšie k Rusku a Číne, čo s istotou považujem za zámer týchto dvoch veľmocí, budeme oplakávať deň, kedy sme prijali také unáhlené rozhodnutie držať si Kazachstan od tela.
úradujúci predseda Rady. - (PT) Vážený pán predsedajúci, vážená pani komisárka - osobitne vám by som rád zatlieskal za venovanie toľkého svojho času, práce, úsilia a entuziazmu pre rozvíjanie a zavádzanie Európskej susedskej politiky. Uznávam všetku tú angažovanosť, prácu a snahu a musím vám za ňu tlieskať.
Dámy a páni, Európska susedská politika, ktorú budem odteraz označovať jednoducho ako ESP, je pre EÚ zásadnou politikou.
ESP je základným prvkom architektúry vzťahov Únie s prstencom štátov, ktoré ju obklopujú. Stabilita, bezpečnosť a rozvoj sú navzájom prepojené procesy. Vzťahy medzi Úniou a jej susedmi musia byť posilnené smerom na východ i na juh, aby mohla ESP poskytovať globálny, jednotný, inkluzívny, vyvážený a konzistentný politický rámec. Napriek špecifickej povahe a jedinečnosti každej krajiny a každej spoločnosti existujú spoločné zámery a spoločné výzvy, ktorým treba čeliť spoločne.
Niektorí politickí predstavitelia a odborníci zvýšili šancu na dosiahnutie dohody medzi členskými štátmi, ktoré by skĺbili monitorovanie vonkajších hraníc Únie s novou prisťahovaleckou politikou 'otáčavých dverí' a umožnili tak zákonným prisťahovalcom žijúcim v Únii vrátiť sa do krajiny pôvodu bez strachu, že by narazili na zatvorené dvere pri návrate do EÚ.
Považuje Komisia túto koncepciu za realizovateľnú a bolo by možné vytvoriť takúto politiku využívajúc priamu medzivládnu spoluprácu alebo by bolo potrebné na dosiahnutie tohto cieľa vytvoriť nové inštitucionálne mechanizmy ?
úradujúci predseda Rady. - (PT) Ako ctihodný poslanec určite vie, v máji 2007 Komisia predložila Európskemu parlamentu, Rade a Výboru regiónov oznámenie o okružnej migrácii a partnerstvách v oblasti mobility medzi Európskou úniou a tretími krajinami. . Komisia v tomto oznámení považuje okružnú migráciu za užitočný nástroj, ktorý by sa mal rozvíjať na úrovni spoločenstva, čím by sa zabezpečilo efektívnejšie riadenie migračných vĺn. Závery z júna 2007 o rozšírení a posilnení globálneho prístupu k migrácii, možnosti zákonnej migrácie, vrátane dobre riadenej okružnej migrácie, na ktoré upozornila Rada, môžu potenciálne prinášať prospech všetkým zúčastneným stranám.
Rada sa domnieva, že pre prijatie záverov Rady najneskôr do konca roku 2007 by sa mali v úzkej spolupráci so všetkými relevantnými stranami preskúmať všetky dobre riadené možnosti okružnej migrácie. Rada Európy vo svojich záveroch z júna 2007 znovu zopakovala potrebu preskúmať možnosti okružnej migrácie v súlade s oznámením Komisie zo 16. mája 2007. V súčasnosti Rada skúma otázky prijatia špecifických nástrojov a opatrení, aby zistila, aké opatrenia by bolo možné zaviesť.
(ES) Vážený pán predsedajúci, myslím si, že portugalské predsedníctvo venuje dostatočnú pozornosť tomuto problému. Domnievam sa, že odpoveď bola veľmi zreteľná.
Uvedomujem si, že portugalské predsedníctvo sa pomaly končí a keďže toto polročné obdobie je relatívne krátke, neviem však či sa domnievate, že bude ešte možné formulovať niektoré konkrétne návrhy pred 31. decembrom alebo sa budete snažiť povzbudiť Komisiu, aby predložila konkrétnejšie návrhy týkajúce sa inštitucionálnych aspektov, o tom, či sú súčasné mechanizmy dostatočné alebo či by bolo vhodné vytvoriť takúto inštitúciu, ktorá by uľahčovala okružnú migráciu.
úradujúci predseda Rady. - (PT) Vážený pán predsedajúci, rád by som poďakoval váženému poslancovi za jeho prívetivé slová. Predsednícke obdobia sú z dôvodu letných dovoleniek v druhej polovici roka vždy o niečo kratšie, či našťastie alebo nanešťastie, nie som si istý. V skutočnosti by sme však chceli do konca roka urobiť väčší pokrok v tejto otázke, ale je zrejmé, že sme závislí od iniciatív, ktoré Komisia hodlá predložiť, ktoré by nám umožnili konať v tejto veci. Je to naším zámerom a naším želaním. Momentálne to neviem garantovať, ak to však bude možné a dostaneme príležitosť, určite ju využijeme.
(ES) Vážený pán predsedajúci, na prisťahovaleckú politiku otáčavých dverí mám ten istý názor ako predsedníctvo Rady a súhlasím i s myšlienkou modrých kariet, ktoré by mali pritiahnuť vysokokvalifikovaných prisťahovalcov.
Predsa by som však rád spýtal predsedníctva Rady, či je presvedčené o tom, že bude schopné zvládať masívny príliv prisťahovalcov, ktoré Európska únia zaznamenáva každý rok, s ohľadom na fakt, že vo svete existujú krajiny, ktorých úroveň rozvoja je biedna a veľmi nízka.
(PT) Rád by som sa spýtal, či by nemali existovať osobitné mechanizmy, ktoré by zabezpečovali okružnú migráciu predovšetkým v oblasti odbornej prípravy v dotknutých krajinách. Mám napríklad na mysli lekárov a zdravotné sestry z Malawi, ktorí pracujú v Spojenom kráľovstve.
úradujúci predseda Rady. - (PT) O otázke okružnej migrácie sa diskutovalo a stále sa ešte diskutuje, a túto otázku položila aj Komisia počas širšej diskusie o problémoch prisťahovalectva v Európe, predovšetkým nezákonného a zákonného prisťahovalectva, a bola jedným z mechanizmov, o ktorých sa hovorilo v diskusii o otázkach prisťahovalectva. Komisia uvažovala o probléme a vyzvala aj Radu, aby urobila to isté a zapojila sa do diskusie. Podľa môjho názoru samotný mechanizmus okružnej migrácie nevyrieši všetky vzniknuté problémy v tejto oblasti ani problémy, ktoré sa objavili počas diskusie. Je to iba opatrenie, ktoré by sa mohlo stať návrhom a mohlo by predstavovať spôsob na zmiernenie nášho bremena a vyriešenie otázok v oblasti prisťahovalectva, a v tomto prípade dokonca zákonného prisťahovalectva, ale v žiadnom prípade nevyrieši všetky problémy. To si bude, prirodzene, vyžadovať širší súbor politík, o ktorých, ako už iste viete, na návrh Komisie diskutuje Rada.
Takisto si, prirodzene, uvedomíte, že portugalské predsedníctvo vo svojom programe dáva do popredia otázky prisťahovalectva, či už nezákonného alebo zákonného. Počas nasledujúcej decembrovej Rady, ktorá bude predznamenávať koniec nášho predsedníctva, by sme radi predložili súbor záverov o základných otázkach zákonného prisťahovalectva a boji proti nezákonnému prisťahovalectvu, ktoré signalizujú reálny pokrok v týchto dvoch oblastiach.
Čo sa týka konkrétnych technických otázok, ktorými by sa mali zaoberať jednotlivé skupiny, tieto nezahŕňajú proces úvah, do ktorých Rada je a musí byť zapojená, a som si istý, že pán poslanec ocení, že v tomto momente vám ešte nemôžem povedať, aké sú výsledky procesu úvah o týchto veľmi špecifických a ad hoc otázkach.
Aký pokrok sa dosiahol v otázke ,rozdelenia záťaže' v kontexte rámcového programu Solidarita a riadenie migračných tokov na roky 2007-2013 ??
Aké praktické kroky podnikli členské štáty na dosiahnutie spravodlivého rozdelenia zodpovedností v oblasti azylovej politiky a prisťahovalectva?
úradujúci predseda Rady. - (PT) V máji 2007 Európsky parlament a Rada schválili tri rozhodnutia: rozhodnutie zriadiť Európsky fond pre utečencov na obdobie rokov 2008-2013, rozhodnutie zriadiť Fond pre vonkajšie hranice na obdobie rokov 2007-2013 a rozhodnutie zriadiť Európsky fond pre návrat na obdobie rokov 2008-2013. V júni 2007 Rada tiež schválila rozhodnutie zriadiť Európsky fond pre integráciu štátnych príslušníkov tretích krajín na obdobie rokov 2007-2013. Tieto štyri rozhodnutia sú neoddeliteľnou súčasťou všeobecného programu 'Solidarita a riadenie migračných tokov'.
V súlade s cieľmi stanovenými Európskou radou, cieľom tohto programu je spravodlivé rozdelenie zodpovedností medzi členskými štátmi za finančné bremeno vznikajúce pri zavádzaní integrovaného riadenia vonkajších hraníc EÚ a zavádzania spoločných azylových a prisťahovaleckých politík.
Európsky fond pre utečencov spĺňa podmienky stanovené v článku 63 ods. 2 písm. b) Zmluvy ES o prijatí opatrení na zabezpečenie rovnováhy medzi členskými štátmi pri vynakladaní úsilia pri prijímaní a znášaní následkov v súvislosti s prijímaním utečencov a vysídlených osôb.
Rada sa snaží povzbudzovať k solidarite aj inými spôsobmi. Napríklad závery Rady z 18. septembra 2007 o posilnení riadenia južných námorných hraníc Európskej únie povzbudili členské štáty k poskytovaniu bilaterálnej podpory členským štátom, ktoré musia čeliť osobitným problémom, uvádzajúc, že takáto forma podpory sa môže poskytovať na úrovni operácií v prípadoch navracania, podmienok na prijímanie žiadateľov, pracovnej odbornosti alebo dobrovoľných záväzkov s cieľom prevziať zodpovednosť za ľudí hľadajúcich azyl, utečencov, osoby používajúce subsidiárnu ochranu a nesprevádzané maloleté osoby.
Toto bola komplexná správa o teoretickom postavení rozdelenia bremena. Vieme, aké nástroje máme k dispozícii, ale dovoľte mi úprimne sa vás opýtať, aký postup implemetácie by bol vhodný v prípade Malty, ostrova Lampedusa a Kanárskych ostrovov? Máte pocit, že počas ostatných šiestich mesiacov členovia Rady, vrátane členov rady v západnej Európe, zobrali vážne záväzok rozdelenia bremena pre oblasti, kde vládne krízová situácia? Niektorí moji kolegovia tu prítomní to poznajú a vidia každý deň.
Nikto nenaznačil, že by Portugalsko bolo ľahostajné voči tomuto problému, ale ako je to s Radou, ktorá aktívne vykonáva rozdelenie bremena ? Implementuje sa? Prosím o vašu úprimnú odpoveď.
úradujúci predseda Rady. - (PT) Som veľmi rád, že môžem odpovedať na otázky ctihodného poslanca, zvyčajne hovorím v mene portugalského predsedníctva a v súlade s jeho názormi o tejto problematike. Vážený pán poslanec vie, že migrácia a migračné toky, hlavne nezákonné migračné toky predovšetkým z regiónov južnej Európy predstavujú nový problém, s ktorým sme sa ešte pred pár rokmi nestretali.
Preto, samozrejme, musíme reagovať na tento neznámy fenomén a musíme prijať vhodné opatrenia. Tak ako je to vždy v prípade takého problému, keď sa reakcia na problém a použité nástroje formujú postupne, tak si aj my iba postupne uvedomujeme jeho dôležitosť a závažnosť. Ešte chcem v tejto súvislosti povedať, že kľúčovým slovom tohto problému pre portugalské predsedníctvo a pre Portugalsko ako členský štát je solidarita. Tak ako všetci dobre vieme, že ak nejaké problémy ovplyvňujú jeden alebo dva členské štáty, musia sa potom tieto problémy stať problémom nás všetkých, a preto aj v prípade nezákonného prisťahovalectva je solidarita vhodným slovom, pokiaľ si, samozrejme, uvedomujeme, že tieto fenomény často ovplyvňujú predovšetkým jednotlivé štáty.
Ďalším bodom je správa, ktorú predkladá Zbigniew Zaleski, v mene Výboru pre medzinárodný obchod, o obchodných a hospodárskych vzťahoch s Ukrajinou.
spravodajca. - (PL) Správa ilustruje úlohu, s akou počítame pre Ukrajinu vzhľadom na naše hospodárske aktivity a takisto aj úlohu partnera v kontexte obchodu s ostatnými krajinami. Okrem toho chceme podčiarknuť úlohu, ktorú Ukrajina zohráva v regióne Čierneho mora, teda jej politickú, ekonomickú a kultúrnu úlohu.
Verím, že hospodárske aktivity a rozvoj by mali pokračovať bez ohľadu na politické myslenie v krajine. Ekonomika musí byť nezávislá, štát a legislatívne autority by mali poskytovať podporu, obchodníci a podnikateľské skupiny by mali vytvárať hospodárske subjekty. Ekonomika by mala byť nástrojom, ktorý občanom prinesie dobré životné podmienky, a tento cieľ možno dosiahnuť zvyšovaním životnej úrovne obyvateľov, zlepšovaním pracovných podmienok prostredníctvom vzdelania a dobrého súdneho systému, vrátane vlastníckych práv. Nemôžeme dovoliť, aby sa spoločný majetok využíval na prospech jednotlivcov. Mala by sa podporovať motivácia ľudí k čestnej práci, ktorá im prinesie materiálne a iné osobné výhody.
Ak niekto nemá vlastné dobré modely alebo historickú skúsenosť v tejto oblasti, stojí za to využiť osvedčené postupy a skúsenosti niektorého zo susedov. Z tohto dôvodu je veľmi dôležité začleniť Ukrajinu do spoločného trhu a sprístupniť jej know-how EÚ. Domnievam sa, že náš ekonomický model je dobrý, hoci má ďaleko od dokonalého modelu, napríklad čo sa týka výroby a obchodu s potravinami, ale neustále vyvíjame úsilie, aby sme boli stále lepší. Našim susedom na druhej strane rieky Bug môžeme ponúknuť osvedčené štandardy a postupy.
Akými oblasťami sa zaoberá správa? Zahŕňa oblasti ako priemysel, poľnohospodárstvo, energie, financie, hraničné kontroly, dopravná infraštruktúra, príklady nekorupčných aktivít, intelektuálne vlastníctvo, životné prostredie, vedecká spolupráca a vzťahy so susedmi. Všetky tieto aktivity sú súčasťou jedného celku, ktorý nazývame ekonomikou. Obsahuje jasne definované štandardy, ktoré tvoria jej základy a v tejto správe odporúčame, aby sa vypracovali alebo prijali takéto štandardy.
Aké podmienky musí Ukrajina splniť, aby mohla začať rokovania o zlepšení stykov s Európskou úniou? Základnou podmienkou je podľa mňa v prvom rade vstup do Svetovej obchodnej organizácii a počas tohto obdobia alebo ešte pred ním vyriešenie problému dlhu s Kirgizskom. Tento proces už prebieha. Druhou podmienkou je čo najrýchlejšie schválenie členstva ukrajinským parlamentom. Ostatné podmienky zahŕňajú dobré vzťahy so susedmi, ktorými sú Rusko a Bielorusko, menovú stabilitu, kvalitu finančných služieb, vybudovanie podielu na medzinárodných trhoch a dodržiavanie zákonnosti.
Ukrajina, ktorá deklarovala svoju túžbu stať sa členom Európskej únie, čelí veľkým, dokonca obrovským výzvam. Predovšetkým, aby presvedčila Európu o svojich hospodárskych, právnych, finančných a politických aktivitách, že je dostatočne oddaným partnerom pre EÚ, ktorý sa sám skôr alebo neskôr spýta, či by nestálo za to začleniť Ukrajinu do spoločného európskeho subjektu.?
Vážený pán komisár, naše prístupy sa môžu niekedy odlišovať, ale verím, že máme ten istý cieľ, ktorým je vytvoriť prospešný modus vivendi, prospešný spôsob spolunažívania, s dôležitými východnými susedmi.
Myslím si, vážený pán predsedajúci, že som ušetril čas, pretože už je večer.
člen Komisie. - Vážený pán predsedajúci, v prvom rade mi dovoľte zablahoželať spravodajcovi, pánovi Zaleskému, k jeho veľmi dobrej správe.
Takisto by som sa chcel spravodajcovi poďakovať za výbornú spoluprácu s útvarmi Komisie pri vypracovávaní návrhu správy. Správa je veľmi aktuálna. Poskytuje komplexný prehľad o kľúčových otázkach v hospodárskych a obchodných vzťahoch medzi EÚ a Ukrajinou.
Dovoľte mi zamerať sa na niektoré body, ktoré ste tiež zdôraznili vo svojej správe. Ukrajinu považujeme za kľúčového a cenného partnera v našej susedskej stratégii. Súhlasíme so základným zameraním správy: prostredníctvom novej vylepšenej dohody, ktorej hlavným pilierom bude podrobná a komplexná dohoda o voľnom obchode, priviesť ukrajinské hospodárstvo čo najbližšie k EÚ.
Komisia plne súhlasí s vašimi názormi o potrebe posilniť zákonnosť na Ukrajine a dôležitosť vstupu Ukrajiny do Svetovej obchodnej organizácie (WTO). Pevne veríme, že Ukrajina ešte stále môže v tomto roku ukončiť prístupový proces do WTO a my budeme úzko spolupracovať s ukrajinskou vládou až jeho ukončenia. Domnievame sa, že hneď po schválení prístupového balíka členmi WTO, multilaterálny prístupový proces bude ukončený.
Ukrajina si stanovila členstvo v Svetovej obchodnej organizácii za svoju prioritu a sme presvedčení, že bude náležite vykonávať vnútorné ratifikačné postupy na potvrdenie svojho členstva. Európska únia nemá nijaký záujem na ďalšom odďaľovaní začatia rokovaní o vytvorení dohody o voľnom obchode a je pripravená začať hneď potom, ako členovia WTO schvália prístupový balík. Čo sa týka budúcnosti dohody o voľnom obchode, plne súhlasíme, že by mala byť komplexnou organizáciou so širokým záberom a so silným dôrazom na regulačnú harmonizáciu.
Čo sa týka vzťahov so susednými krajinami, správa navrhuje trojstranný dialóg: EÚ-Rusko-Ukrajina. Mali by sme byť veľmi obozretní, aby sme neriešili procesy o tých istých problémoch, ktoré sa už riešia na iných fórach. Navyše vzniká otázka, či by Európska únia neriskovala vstupom do bilaterálnych rozhovorov medzi Ruskom a Ukrajinou. Takisto by sme mali zvážiť prínos takéhoto prístupu.
Cieľom našej politiky je podporovať otvorenie trhov s energiou pre konkurenciu ako spôsobu na zaistenie prístupu k bezpečnej energii za primeranú cenu. Toto bude dôležitým predmetom budúcich rokovaní o dohode o voľnom obchode s Ukrajinou.
Čo sa týka zabezpečenia základných potrieb obyvateľstva, legislatíva EÚ o liberalizácii sektora s elektrickou energiou a plynom obsahuje dôležité ustanovenia zamerané na zaistenie ochrany spotrebiteľov a zabezpečenie ich základných potrieb. Plánujeme začať rokovania o zosúladení Ukrajiny s touto legislatívou.
S ohľadom na návrh na rozšírenie VSP+ (všeobecného systému preferencií) na Ukrajinu, by som rád zdôraznil, že Ukrajina nesplnila kritériá pre dodatočné preferencie a že Európska únia sa zaviazala, že nebude ad hoc pozmeňovať a doplňovať základné kritériá všeobecného systému preferencií. Okrem toho by to mohlo vážne poškodiť našu rokovaciu pozíciu pre budúcu dohodu o voľnom obchode.
Na záver dovoľte mi ešte raz zablahoželať spravodajcovi za jeho dobrú správu. Komisia má ten istý pohľad na všeobecný prístup s výnimkou niektorých otázok, ktoré som predtým zdôraznil. Komisia vezme správu do úvahy pri nadchádzajúcej a budúcej spolupráci s Ukrajinou.
mene skupiny PPE-DE. - (PL) Vážený pán predsedajúci, hoci sa povolebná situácia v Ukrajine ešte nestabilizovala, tí, ktorí predstavujú demokraciu, zvíťazili. Táto nová situácia je nie iba víťazstvom demokracie v Ukrajine, ale aj víťazstvom samotnej Európskej únie, ktorá podporovala tento druh aktivity. Teraz v záujme Ukrajiny, jej občanov a Európskej únie musíme skonsolidovať všetko, čo sa s obrovskými ťažkosťami dosiahlo v Ukrajine. Povolebné rozhodnutia musia urobiť samotní občania Ukrajiny, my jej však môžeme pomôcť a súčasne tým pomôcť samým sebe.
Plne podporujem správu, ktorú vypracoval pán Zaleski a blahoželám mu k vypracovaniu takéhoto dokumentu. Pre nastolenie stability v Ukrajine ako, aj pre prospech celej Európskej únie sú najdôležitejšie tri oblasti.
Prvou je spolupráca v oblasti energie, ktorá je veľmi dôležitá pre obidve strany. Významným krokom je naše zapojenie sa do financovania ropovodov, ktoré sú v mnohých prípadoch vo veľmi zlom stave, ako aj do financovania nových ropovodov ako napríklad Odesa - Brody - Gdansk, investície do elektrickej energie a podpora energetickej efektívnosti. Môžeme ponúknuť naše vlastné technológie, vytvoriť spoločný kapitál na zlepšenie energetickej efektívnosti v Ukrajine, a tým pomôcť našej vlastnej energetickej bezpečnosti. A na záver, niečo, čo je úplne zrejmé, zvýšenie bezpečnosti jadrovej elektrárne v Ukrajine, čo je veľmi dôležité pre Európu.
Druhou oblasťou je vedecká spolupráca. Ukrajina dosiahla v tomto smere významné úspechy. Stojí za to využívať ich. Navyše, výmeny študentov a vedeckých pracovníkov, ktoré by mohli zmierniť ich nedostatok v Európskej únii, kde nám v súčasnosti chýba sedemstotisíc vedeckých pracovníkov. Mali by sme mať na mysli, že toto je vždy najistejší a najrýchlejší spôsob spolupráce: veda, vzdelávacie inštitúcie a študenti.
Treťou oblasťou je spolupráca medzi miestnou a regionálnou vládou. Naše mestá v EÚ majú v tomto smere čo ponúknuť. Mohli by sme v Ukrajine pomáhať pri vytváraní demokracie na úrovni miestnych vlád, niečo, čo sa v Ukrajine už veľmi dlho neudialo.
Všetko toto by sa malo stať súčasťou dlhodobého cieľa predovšetkým vo forme asociačnej dohody s Ukrajinou. Nezáleží na tom, či to bude trvať 10 alebo 20 rokov. Stojí však zato dať Ukrajine takúto príležitosť. Pomôže to obyvateľom Ukrajiny a aj celej Európskej únii.
mene skupiny PSE. - (DE) Vážený pán predsedajúci, dnes popoludní sme na plenárnom zasadnutí diskutovali o Európskej susedskej politike. Po ďalšom kole rozšírenia v roku 2004 Európska komisia navrhla vybudovanie jednotnej stratégie voči novým susedom Únie. Európska susedská politika vytvorila osobitné väzby s okruhom krajín s tými istými základnými hodnotami a cieľmi, ako má EÚ.
Náš sused Ukrajina je pevnou súčasťou Európskej susedskej politiky. Uvedomujeme si mimoriadnu geopolitickú a komerčnú dôležitosť Ukrajiny ako prirodzeného mostu medzi Európskou úniou na jednej strane a Ruskom a strednou Áziou na strane druhej. Dnes je EÚ hlavným obchodným partnerom Ukrajiny; do roku 2006 dosiahol objem obchodu medzi Ukrajinou a členskými štátmi EÚ 26,6 miliárd EUR.
V Európskej únii uznávame obrovské snahy, ktoré sa v Ukrajine uskutočnili v priebehu posledných rokov. Bývalá centrálne riadená ekonomika sa vyvinula do efektívnej trhovo orientovanej ekonomiky. Podľa správy Organizácie pre hospodársku spoluprácu a rozvoj OECD ekonomický rast v Ukrajine v období od roku 2000 do 2006 dosiahol približne 7,6 %. Je to obrovský úspech..
Vo februári 2007 sme začali rokovania o novej partnerskej a asociačnej dohode medzi Ukrajinou a EÚ. Snahy Ukrajiny stať sa členom EÚ a NATO sú tiež dobre zdokumentované. Z dôvodov hospodárskej a trhovej politiky je členstvo vo Svetovej obchodnej organizácii momentálne najdôležitejším cieľom Ukrajiny. Predpokladáme, že členstvo vo WTO bude schválené pravdepodobne koncom tohto roka. Členstvo Ukrajiny by potom výrazne rozšírilo rozsah spolupráce medzi EÚ a Ukrajinou a pripravilo cestu pre rokovania o vytvorení zóny voľného obchodu v rámci Európskej susedskej politiky.
Obnova zásob tuniaka modroplutvého vo východnom Atlantiku a Stredozemnom mori (rozprava)
Ďalším bodom rokovania je správa, ktorú predkladá Iles Braghetto, v mene Výboru pre rybné hospodárstvo, o návrhu nariadenia Rady, ktorým sa ustanovuje viacročný plán obnovy zásob tuniaka modroplutvého vo východnom Atlantiku a Stredozemnom mori - C6-0110/2007 -.
člen Komisie. - Vážený pán predsedajúci, najprv by som rád vyjadril svoju vďaku spravodajcovi, pánovi Braghettovi, a Výboru pre rybné hospodárstvo za túto správu, ktorou sa nastoľuje otázka plánu obnovy zásob tuniaka modroplutvého.
Východoatlantický a stredozemský tuniak modroplutvý je pre Spoločenstvo kľúčovým druhom. Ako potvrdili vedecké poznatky, zásobám tuniaka modroplutvého teraz hrozí riziko zničenia. Všetky štáty zapojené v tomto rybnom hospodárstve súhlasili s potrebou naliehavých opatrení, aby sa zaistila trvalá udržateľnosť zásob tuniaka modroplutvého a rybného hospodárstva.
Som presvedčený, že plán obnovy, ktorý prijala Medzinárodná komisia pre ochranu atlantických tuniakov v roku 2006, predstavuje realistickú príležitosť na postupnú obnovu zásob tuniaka modroplutvého, ak sa bude úplne rešpektovať. Preto sú na úrovni Spoločenstva bezodkladne nevyhnutné rozhodujúce a efektívne opatrenia. Rýchlosť realizácie plánu obnovy Medzinárodnej komisie pre ochranu atlantických tuniakov je absolútne nevyhnutná z dôvodov ich ochrany a na ochranu dôveryhodnosti politiky spoločného rybného hospodárstva, ako aj pre dôveryhodnosť samotných rybárov EÚ. Cieľom je dosiahnuť, aby bol návrh prijatý na novembrovom zasadaní Rady.
Počas diskusií, ktoré sa konali v súvislosti s prípravami Rady, boli do pôvodného návrhu vložené mnohé zmeny, niektoré z nich sú v súlade so smerovaním vami navrhovaných pozmeňujúcich a doplňujúcich návrhov. Som si istý, že sa zhodujeme na týchto cieľoch naliehavého prijatia opatrení na odstránenie nadmerného rybolovu a na zaistenie prísneho dodržiavania opatrení Medzinárodnej konferencie pre ochranu atlantických tuniakov s cieľom dostať zásoby tuniaka modroplutvého na dlhodobo udržateľné úrovne. To zároveň zlepší výnosnosť rybného hospodárstva z dlhodobého hľadiska. Okrem prospechov pre odvetvie existuje aj medzinárodný politický záväzok, ktorý sme povinní splniť.
Vrátim sa teraz späť k správe. Oceňujem a stotožňujem sa s názorom Výboru pre rybné hospodárstvo, že je potrebné, aby Spoločenstvo riešilo nadmerné rybárske úsilie svojej flotily. Komisia takisto zastáva názor, že ročný plán rybolovu je efektívnym nástrojom na zabránenie nadmernému rybolovu z dôvodu nadmernej kapacity flotily Spoločenstva.
V tejto súvislosti Komisia môže prijať pozmeňujúce a doplňujúce návrhy 1, 2, 7 a 8 týkajúce sa vytvorenia ročných plánov rybolovu, aby sa zaistila rovnováha medzi rybolovným úsilím flotily Spoločenstva a kvótami. Príslušné ustanovenie v tejto otázke bolo predstavené v kompromisnom texte predsedníctva.
Komisia okrem toho žiada zainteresované členské štáty, aby zahrnuli do svojich operačných plánov zníženie svojej rybolovnej kapacity, buď dočasné zastavenie alebo rozdelenie, aby sa zaistilo, že ich kvóty na rok 2008 a na nasledujúce roky budú úplne rešpektované. Uznávam, že žiadame priemysel, aby priniesol veľké obete, tie sú však nevyhnutné, aby sa zaistila dlhodobá udržateľnosť príslušných rybných hospodárstiev, flotíl a pobrežných komunít. Na výber je krátkodobá obeť alebo zánik zásob.
Okrem toho s vami úplne súhlasím, že s cieľom zmierniť sociálno-hospodárske následky, ktoré vzniknú obmedzením rybolovnej aktivity, je nevyhnutné zaistiť finančnú kompenzáciu pre priemysel. Do kompromisného textu predsedníctva bolo vložené aj ustanovenie o súvisiacich opatreniach financovania v súlade s doplňujúcim a pozmeňujúcim návrhom 5. Uvedomujem si, že existujú ďalšie obavy. Cítim mnoho z tých obáv a viem, že aj nimi sa treba zaoberať.
So zreteľom na pozmeňujúci a doplňujúci návrh 3 mi dovoľte najskôr povedať, že si veľmi dobre uvedomujem, že počet klietok na výkrm tuniaka od roku 1990 výrazne vzrástol a že ich kapacita presahuje celkový súčet dostupného celkového povoleného výlovu.
Komisia ICCAT teraz prijala prísne nariadenie s cieľom zaistiť trvalo udržateľný vývoj chovných činností týkajúcich sa tuniaka modroplutvého. Ďalším krokom bude regulovanie počtu fariem. Komisia úplne podporuje prijatie odporúčania o kapacite, ktoré v júli 2007 predložila pracovná skupina komisie ICCAT.
V tomto odporúčaní sa navrhuje implementácia zmrazenia kapacity rybolovu z lode a farmárskej kapacity pre tuniaka modroplutvého. Je potrebné, aby sme počkali na záverečné výsledky rozpravy komisie ICCAT, ktorá sa tento týždeň koná v Antalyi. Z tohto dôvodu nemôže Komisia v tejto etape prijať pozmeňujúci a doplňujúci návrh týkajúci sa obmedzenia poľnohospodárskej kapacity.
Pokiaľ ide o výnimky týkajúce sa oblastí rybolovu a minimálnej veľkosti, rád by som vám pripomenul súvislosti, v rámci ktorých ich komisia ICCAT prijala. Všetky zmluvné strany sa dohodli na tom, že tieto výnimky budú súčasťou balíka plánu obnovy. Tieto výnimky boli udelené pre flotily pre rybolov v malom rozsahu a pre niektoré sezónne flotily, lebo ich vplyv na výlov je nepodstatný. Okrem toho tieto výnimky zahŕňajú súbor prísnych podmienok, ako je obmedzený počet plavidiel, obmedzené výlovy a vymedzené prístavy. Plán obnovy sa teda môže v roku 2008 zrevidovať na základe nových vedeckých poznatkov alebo slabých stránok odhalených v jeho realizácii.
V tejto etape má Spoločenstvo povinnosť zaistiť, aby bol plán obnovy zapracovaný do právnych predpisov Spoločenstva s cieľom zaistiť jeho úplnú realizáciu. V tejto súvislosti nemôžem prijať pozmeňujúce a doplňujúce návrhy Parlamentu o vymazaní výnimiek, to znamená pozmeňujúce a doplňujúce návrhy 4 a 6, alebo pozmeňujúce a doplňujúce návrhy 12 a 13 o premenovaní plánu, úprave kvót ES a zavedení nového systému odplaty. Tieto pozmeňujúce a doplňujúce návrhy nie sú v súlade s plánom obnovy schváleným komisiou ICCAT a s pravidlami komisie ICCAT týkajúcimi sa odplaty.
Podobne nemôžem prijať pozmeňujúci a doplňujúci návrh 10 týkajúci sa pascí, lebo návrh neobsahuje opatrenia na riešenie tejto otázky. Po prvý raz plán obnovy reguluje činnosť pascí a to v budúcnosti umožní vyhodnocovanie vplyvu tejto rybolovnej činnosti na zásoby.
Pokiaľ ide o pozmeňujúce a doplňujúce návrhy 9 a 11 súvisiace so zosúladením sankcií a možné uzavretie vnútroštátneho rybného hospodárstva členského štátu, ak nebude rešpektovať povinnosti podávania správ, dovoľte mi povedať, že hoci úplne chápeme a súhlasíme s myšlienkou tohto návrhu, nemôžeme akceptovať pozmeňujúci a doplňujúci návrh v tomto kontexte, keďže návrh neobsahuje opatrenia, ktoré by riešili túto otázku. Otázkou je jedna zo všeobecných politík a Komisia ju preskúma v nadchádzajúcej reforme v roku 2008 týkajúcej sa kontrolného rámca spoločnej politiky rybného hospodárstva.
Dokumentáciu a prenos informácií Komisii v stanovených časoch považujeme za rozhodujúci prvok úspechu plánu obnovy zásob tuniaka modroplutvého a aj za predpoklad, ak by sme nemali monitorovať absorpciu kvót EÚ v reálnom čase. Komisia preto začala konania pri porušení predpisov proti všetkým siedmim členským štátom, ktoré sa podieľajú na rybolove tuniaka modroplutvého za nedostatky v prenose údajov.
Dovoľte mi na záver povedať, že máme veľké obavy týkajúce sa prekročenia kvót niektorými členskými štátmi, čo znižuje dôveryhodnosť Spoločenstva na medzinárodnej úrovni a ohrozuje úspech obnovy zásob tuniaka modroplutvého.
Na zasadnutí výboru pre súlad, ktoré sa uskutočnilo v Antalyi 8. a 9. novembra, kritizovali zmluvné strany, najmä Spojené štáty a Kanada, nedostatočné dodržiavanie pravidiel komisie ICCAT. Ako sa očakávalo, Európske spoločenstvo bolo ostro kritizované za prekračovanie celkových povolených výlovov v roku 2007.
Zmluvné strany zároveň uznali ťažkosti, ktoré má flotila Európskeho spoločenstva v prispôsobovaní sa situácii plánu obnovy zásob, ktorý vstúpil do platnosti v roku 2007, a privítali návrh Európskeho spoločenstva o špecifickom režime odplaty. Výbor pre súlad prijal na základe návrhu ES špecifické odporúčanie týkajúce sa systému odplaty za prekročenie kvóty ES v roku 2007, ktoré dosiahlo 4 440 ton.
V súlade s týmto odporúčaním bude následkom nadmerného výlovu nad kvótu Európskeho spoločenstva v roku 2007 zníženie ročnej kvóty na obdobie rokov 2009 až 2011 o 1 480 ton ročne.
Okrem toho Výbor pre súlad súhlasil, že údaj pre Európske spoločenstvo bol predbežný a môže sa preskúmať a prípadne upraviť na základe prebiehajúcich skúmaní. Toto nariadenie schváli komisia ICCAT na svojom plenárnom zasadnutí 18. novembra.
Napriek tomu musíme znovu uistiť zmluvné strany ICCAT, že Európske spoločenstvo urobí všetko, čo je v jeho silách, aby zaistilo, že kvóty pridelené plavidlám našich členských štátov budú príslušnými členskými štátmi a Európskou komisiou prísne monitorované s cieľom zaistiť dodržiavanie kvóty stanovenej na rok 2008 a na nasledujúce roky.
Po prijatí tohto nariadenia je Komisia odhodlaná úzko spolupracovať s členskými štátmi, aby zaistila a úzko monitorovala úplnú realizáciu plánu obnovy zásob tuniaka modroplutvého. Európska agentúra pre dozor nad rybným hospodárstvom bude tiež zohrávať aktívnu úlohu. Agentúra začala s prípravnou prácou pre koordináciu kontrolných a inšpekčných činností členských štátov s cieľom, aby sa všetko zrealizovalo pre sezónu tuniaka modroplutvého na rok 2008.
spravodajca. - (IT) Vážený pán predsedajúci, vážený pán komisár, dámy a páni, účelom obnovy zásob tuniaka modroplutvého Európskej komisie navrhnutým ICCAT je reagovať na obavy vedcov týkajúce sa kritického stavu zásob zapríčineného nadmerným rybolovom.
Plán bol mnohými spôsobmi kritizovaný, čo ilustruje skutočnosť, že vedeckí odborníci a rybári majú rozdielne názory týkajúce sa potreby ochrany zásob. Poskytuje však primeranú reakciu na tie potreby, ktoré sa zdôraznili, prináša so sebou výrazné zníženie kvóty na úlovok v rokoch 2006 až 2010 až do 20 %, minimálna veľkosť sa zvyšuje na 30 kg, obmedzujú sa obdobia rybolovu a pristupuje sa ku kontrolným opatreniam na boj proti ilegálnemu rybolovu.
Počas práce výboru sa konkrétne posilnili niektoré prvky plánu o tieto návrhy:
vydať ustanovenie a požiadať, aby členské štáty predložili plány rybolovu podľa dohôd o rybolove, a to aj v prípade zásob rýb, ktoré sú v dobrom biologickom stave, lebo jedným z hlavných problémov je kapacita flotily, ktorá presahuje dostupné kvóty;
určiť rovnováhu v každom členskom štáte medzi jeho kvótami a kapacitou jeho výkrmných fariem;
Ďalším bodom programu je správa, ktorú predkladá Alexandru Athanasiu, v mene Výboru pre zamestnanosť a sociálne veci, o návrhu nariadenia Európskeho parlamentu a Rady týkajúceho sa štvrťročnej štatistiky o voľných pracovných miestach v Spoločenstve - C6-0090/2007 -.
člen Komisie. - Vážený pán predsedajúci, cieľom tohto nariadenia je stanoviť právny rámec na zber štvrťročnej štatistiky o voľných pracovných miestach. Štvrťročné údaje o voľných pracovných miestach rozdelené podľa hospodárskej činnosti potrebuje Komisia a Európska centrálna banka na hospodárske a menové politiky. Umožňujú monitorovanie krátkodobých trendov na trhu práce a pomáhajú posúdiť hospodársky cyklus. Z dôvodu jej významu bola táto štatistika zaradená do súboru základných európskych hospodárskych ukazovateľov vymedzených v oznámení Komisie Európskemu parlamentu a Rade o štatistike eurozóny z roku 2002. Štvrťročné údaje o voľných pracovných miestach sú jediným z tých ukazovateľov, pre ktoré ešte nebol vyvinutý právny základ. Navrhovaný právny akt poskytne mechanizmus na garantovanie zosúladeného súboru včasných údajov o voľných pracovných miestach vo všetkých členských štátoch.
Viem, že sa o niekoľkých veciach riešených právnym aktom navrhovaným Komisiou diskutovalo a že sa zaviedlo niekoľko zmien. Pozmeňujúce a doplňujúce návrhy navrhované v správe Parlamentu zahŕňajú zmeny zavedené Radou a text predložený dnes vám na schválenie odzrkadľuje kompromis dosiahnutý medzi tromi zapojenými inštitúciami - Európskou komisiou, Radou a Európskym parlamentom. Medzi týmito tromi inštitúciami existuje takisto zhoda, že právne predpisy by mali nadobudnúť platnosť čo najskôr. To otvára cestu prijatiu nariadenia v prvom čítaní. Som vďačný spravodajcovi, pánovi Athanasiovi, za jeho dobrú spoluprácu a jeho porozumenie týkajúce sa tejto záležitosti.
spravodajca. - (FR) Vážený pán predsedajúci, zástupcovia Rady a Komisie, dámy a páni, rád by som začal tým, že sa poďakujem mojim kolegom, ktorí ma poverili vypracovaním tejto správy, a tieňovému spravodajcovi za ich príspevky.
V spoločnosti, v ktorej žijeme, sa zber údajov určite stal dôležitým nástrojom analýzy. Údaje o voľných pracovných miestach sa používajú nielen na posúdenie hospodárstva ale aj na určenie a formovanie určitých politík. V súčasnosti majú štatistiky o voľných pracovných miestach priamy vplyv na finančné trhy. Ratingové agentúry očakávajú tieto údaje a používajú ich na formovanie poradenstva, ktoré poskytujú.
Vážený pán predsedajúci, štatistika je, ak to tak môžem povedať, náročný predmet. Je hodná citácie známej poznámky G. O. Ashleyho: "Podobne ako iné okultné techniky veštenia, štatistická metóda má súkromný žargón, ktorý je úmyselne zostrojený, aby zahaľoval jej metódy pred tými, ktorí ju nepraktizujú." V spolupráci na tomto texte vo Výbore pre zamestnanosť a sociálne veci sme sa moji kolegovia a ja snažili zdôrazniť tri aspekty.
Po prvé, ide o politický aspekt nariadenia: opätovné uistenie, hoci aj v kontexte štatistického nástroja, ako je tento, že koncepcia voľného pohybu pre európskych občanov a bezpodmienečný, neobmedzený a nebránený prístup k zamestnaniu. Potom je tam sociálny aspekt: uľahčiť všetkým ľuďom v Európe nájdenie zamestnania a prístup k informáciám o voľných pracovných miestach v celej Európskej únii. Nakoniec, a tu sa musíme poďakovať Komisii a Rade, ide o technický aspekt kvality údajov. Hovoríme o systéme, ktorý má zosúladené postupy a efektívne aktualizované zostavy na získavanie štatistických informácií, inými slovami, zlepšený prístup k získaniu presných údajov.
Ako viete, vážený pán predsedajúci, dámy a páni, predtým sme nemali o nič viac ako džentlmenskú dohodu, takpovediac dobrovoľný základ na zhromažďovanie štatistických informácií. Presná analýza však závisí od toho, aby bol zber týchto informácií povinný a konzistentný. Preto je nariadenie lepším právnym základom ako smernica, lebo ustanovenia nariadenia, na rozdiel od tých v smernici, sú v celej Únii rovnaké: členské štáty nemajú právomoc uplatňovať ich neúplne alebo selektívne a nemajú na výber, pokiaľ ide o metódy presadzovania stanovených cieľov.
Jedným z cieľov lisabonskej stratégie je priniesť na trh práce viac ľudí a zároveň je potrebné vytvoriť viac pracovných miest, a tým potrebu najlepšieho možného systému informácií o ponuke a dopyte po pracovnej sile. Kvalita informácií môže byť kľúčom k úspechu a my všetci dnes vieme, že informácia je sila. To sa uplatňuje v hospodárstvach ako všade inde a preto sa považovalo za potrebné vyvinúť a uverejniť štrukturálny ukazovateľ voľných pracovných miest, schopný merať, aký úzky je trh práce a kde sa nachádzajú nedostatky schopností.
Komisia a Európska centrálna banka tiež potrebujú štvrťročné údaje o voľných pracovných miestach s cieľom monitorovať fluktuáciu v počte voľných pracovných miest v jednotlivých odvetviach hospodárstva. Čísla o voľných pracovných miestach sú súčasťou súboru hlavných európskych hospodárskych ukazovateľov a sú potrebné na vyhodnotenie prevládajúcich podmienok na trhu práce EÚ a v rámci eurozóny podľa akčného plánu EMÚ.
Vážený pán predsedajúci, uzavriem to citovaním Abbého Pierra, ktorý povedal, že mnohí politici poznajú chudobu len prostredníctvom štatistík a nad štatistikami nikto slzu nevyroní. Nemalo by byť potrebné presviedčať o nevyhnutnosti technicky efektívnejšieho mechanizmu na zhromažďovanie všetkých štatistík, ktoré sa vyžadujú. Ako politici môžeme urobiť našu prácu tak, že ľuďom uľahčíme hľadanie trvalo udržateľného zamestnania. Tieto štatistiky nám umožnia zjednodušiť ich snahy.
mene skupiny PPE-DE. - (PT) Vážený pán predsedajúci, vážený pán komisár, dámy a páni, najprv by som sa rád poďakoval spravodajcovi, pánovi Athanasiovi, ktorého som mal príležitosť niekoľkokrát za ostatných niekoľko mesiacov stretnúť a ktorý teraz predkladá výsledky toho, čo považujem za kvalitnú prácu.
Monitoroval som obsah správy, o ktorej sa dnes diskutuje, a rokovania s Komisiou a Radou od júna tohto roka, a v mene PPE-DE môžem teraz bezpečne povedať, že sa dosiahol vysoko kvalitný a veľmi rozumný kompromisný text. Ak by mal Parlament prijať pozmeňujúce a doplňujúce návrhy k návrhu Komisie na tomto plenárnom zasadnutí, ako dúfam, že urobí, vieme, že Rada sa už vyjadrila, že tiež príjme rovnaký zmenený a doplnený návrh za nariadenie.
Verím, že sa táto správa ukáže ako užitočný nástroj na určenie odvetví a regiónov EÚ, v ktorých sú potrební pracovníci a tým na podporu solventnosti a lepšieho riadenia odbornej prípravy. Chcel by som tiež upozorniť, na to, čo je podľa mňa dôležitým aspektom: obsah tejto správy nepredstavuje väčšiu byrokratickú záťaž alebo viac bezvýznamných právnych predpisov, lebo vo svojom súčasnom znení sa vyhýba duplicite iniciatív a zahrnutiu nástrojov, ktoré už fungujú.
Pritom správa predstavuje aj dobrý kompromis medzi potrebou poskytovať informácie na štatistické účely a potrebou zaistiť, aby podniky, najmä malé a stredne veľké, neboli preťažené nepotrebnými byrokratickými postupmi.
Preto verím, že boli splnené všetky podmienky na to, aby sa prijalo teraz v prvom čítaní a je to rozhodnutie, ktoré tomuto Parlamentu odporúčam.
mene skupiny PSE. - Vážený pán predsedajúci, keďže mám dnes večer k dispozícii celé štyri minúty, čo je o 400 % viac, ako mám k dispozícii obyčajne, musím sa vyhnúť tomu, aby som sa stal príliš urečneným. Tak dúfam, že sa to podarí.
Napriek výnimočne technickej povahe tohto navrhovaného nariadenia by sa nemala podceňovať jeho hodnota pre Európu a členské štáty. Znovuzavedením lisabonskej agendy pre viac a lepších pracovných miest z roku 2005 sa nastoľuje potreba presnej, včasnej a porovnateľnej štatistiky o voľných pracovných miestach v Európe podľa regiónu a hospodárskej činnosti. Je to veľmi dôležité, ak máme plánovať pre potreby trhu práce a potreby tých, ktorí na trh práce vstupujú.
Vítam skutočnosť, že v tomto prípade rokujeme o nariadení a nie o smernici, lebo po svojom schválení zaisťuje rýchlejšiu implementáciu. A, samozrejme, je priamo a rovnako uplatniteľné pre všetky členské štáty a preto nie sú pravdepodobné odlišné vymedzenia alebo výklady v jednotlivých členských štátov. Neexistuje napríklad potreba transponovania do vnútroštátnych predpisov a tým sa zabraňuje omeškaniam, ktoré tieto môžu spôsobiť.
Toto je výborný príklad toho, ako môže EÚ pridať hodnotu práci členských štátov, ktorá by sa možno nedosiahla, keby pracovali samostatne alebo aj spoločne. Napriek tomu trvalo dva roky, kým tento právny predpis dosiahol túto etapu a preto dúfam, že sa môže dokončiť dohoda s Radou a že bude schválený v tejto etape prvého čítania.
Viem, že v Írsku neprodukujeme údaje o voľných pracovných miestach, ale práca Ústredného štatistického úradu je vo vývoji. Ústredný štatistický úrad (CSO) je veľmi uznávaný a dúfa sa, že do približne jedného roka bude Írsko schopné úplne sa podieľať na systéme.
Takisto vítam návrh zahrnúť osobné služby, voľné pracovné miesta v poľnohospodárskych podnikoch atď., zamestnávateľov s menej ako 10 zamestnancami a povahu zmluvy o pracovnom pomere. Myslím si, že je to osobitne dôležité so zreteľom na rastúce obavy týkajúce sa kauzalizácie zamestnanosti a obáv v niektorých oblastiach, ktoré vyplývajú z pohybu smerom k flexikurite.
Dúfam, že je možné dosiahnuť dohodu a že sa vieme popasovať s prácou vytvorenia spoločnej štatistiky v celej Európskej únii.
mene skupiny ALDE. - Vážený pán predsedajúci, najprv by som chcel zagratulovať spravodajcovi za jeho vynikajúcu prácu na tomto návrhu nariadenia o zbere štvrťročnej štatistiky o voľných pracovných miestach v Spoločenstve.
Dovoľte mi najprv povedať, že vysoko kvalitné, aktuálne a relevantné štatistiky podporujú dobré politické rozhodnutia. Toto osobitne platí na úrovni EÚ, kde sa zaoberáme 27 rôznymi krajinami, ktoré sa všetky snažia v tomto osobitnom kontexte dosiahnuť lisabonské ciele. Na dosiahnutie týchto cieľov môže byť členským štátom poskytnutá pomoc s cieľom vytvoriť viac a lepších pracovných miest a to podľa mňa bude hodné toho úsilia.
Plne podporujem myšlienku, že požadované informácie môžu byť zostavované samotnými členskými štátmi podľa tohto nariadenia s cieľom zaistiť porovnateľnosť údajov, stále však potrebujeme, aby Komisia koordinovala zosúladenie štatistických informácií. A v tejto súvislosti som presvedčený, že potrebujeme nariadenie namiesto smernice, ale že navrhované nariadenie je minimum požadované na dosiahnutie želaných cieľov a nejde nad tento rámec.
V tejto súvislosti si myslím, že nie je potrebné ísť nad rámec s výnimkou, že poviem, že ma osobitne teší, keď vidím, že žiadame členské štáty, aby posielali informácie o službách osobnej starostlivosti, rezidenčných činnostiach a činnostiach sociálnej práce bez ubytovania. Tieto informácie majú obrovský význam z dôvodu rastúceho počtu poskytovateľov starostlivosti v EÚ. Starnutie nášho obyvateľstva je zásadnou demografickou výzvou a starostlivosť je dôležitým prvkom riešenia tejto výzvy. Tí z nás, ktorí majú to šťastie, že budú dlho žiť, budú pravdepodobnejšie potrebovať starostlivosť určitého druhu a toto je určite rastúci trh pre pracovné príležitosti v rámci EÚ. Hoci väčšina práce so starostlivosťou je neplatená a väčšina z nej takou aj ostane, možnosti zamestnania sa v tejto oblasti porastú. Preto potrebujeme spoľahlivé, dobré štatistiky s cieľom pripraviť sa na splnenie aspektu starostlivosti demografickej výzvy.
Na záver, ako som uviedol skôr, v celkovom alebo globálnom kontexte: vysoko kvalitné, relevantné, včasné, porovnateľné a koherentné informácie sú mimoriadne cenným nástrojom v tvorbe dobrej politiky, samozrejme za predpokladu, že my ako politici používame informácie, ktoré sa nám poskytujú.
mene skupiny UEN. - (PL) Vážený pán predsedajúci, implementácia lisabonskej agendy, pokiaľ ide o nárast počtu vysoko kvalitných pracovných miest, si vyžaduje určité nástroje. Jeden z nich poskytujú štvrťročné štatistiky o voľných pracovných miestach v Spoločenstve. Eurostat musí mať právny základ pre zber údajov o voľných pracovných miestach. Nepísaná dohoda nie je dostatočná a nezaručuje porovnateľnosť a úplnosť údajov.
Ďalším bodom programu je rozprava o ústnej otázke Komisii, ktorú predložil Giuseppe Gargani, v mene Výboru pre právne veci, o ďalšom postupe v nadväznosti na uznesenie EP o kolektívnej cezhraničnej správe autorských práv (Lévaiovej správa - B6-0381/2007).
Vážený pán predsedajúci, dámy a páni, 13. marca 2007 prijal Európsky parlament na plenárnom zasadnutí uznesenie o odporúčaní Komisie z 18. októbra 2005 o kolektívnej cezhraničnej správe autorských práv a súvisiacich práv na oprávnené online hudobné služby.
V tom uznesení Parlament vyzval Komisiu, aby objasnila, že uznesenie z roku 2005 sa uplatňuje výhradne na online predaj hudobných nahrávok, a aby čo najskôr po úzkej konzultácii so zainteresovanými stranami predložila návrh flexibilnej rámcovej smernice, ktorú má prijať Parlament a Rada v spolurozhodovaní so zreteľom na regulovanie kolektívnej správy autorských práv a súvisiacich práv, pokiaľ ide o cezhraničné online hudobné služby, a brala pri tom do úvahy špecifickosť digitálnej éry a ochraňovala európsku kultúrnu rozmanitosť.
Parlament tiež zdôraznil, že navrhovaná smernica by v žiadnom prípade nemala poškodzovať konkurencieschopnosť kreatívnych odvetví, efektívnosť služieb poskytovaných správcami kolektívnych práv alebo konkurencieschopnosť používateľov odvetvia, najmä malých držiteľov práv a používateľov a že by mala na druhej strane zaručovať držiteľom práv vysoký stupeň ochrany a rovnakého zaobchádzania; zaistiť, aby mali príslušné právne ustanovenia reálny významný a primeraný vplyv; zdôrazniť používanie alternatívneho riešenia sporov; poskytovať demokratickú, transparentnú a zodpovednú správu v oblasti správcov kolektívnych práv; podporovať kreativitu a kultúrnu rozmanitosť; umožniť len spravodlivú a kontrolovanú hospodársku súťaž bez územných obmedzení, ale s potrebnými a vhodnými kvalitatívnymi kritériami; vziať do úvahy záujmy používateľov a trhu; uspokojiť budúce potreby online trhu a podporiť rozvoj oprávnených online hudobných služieb.
Dnes sa Európsky parlament pýta Komisie, aké kroky podnikla smerom k splneniu očakávaní obsiahnutých v tom uznesení.
člen Komisie. - Vážený pán predsedajúci, rád by som poďakoval Európskemu parlamentu za vyjadrený záujem týkajúci sa cezhraničnej správy hudobných práv a o odporúčanie o online hudbe z roku 2005. Cieľom odporúčania Komisie z roku 2005 o online hudbe je umožniť hudobnému trhu v Európe rozvoj v digitálnom prostredí. Jeho cieľom je vytvoriť rámec, v ktorom sa objaví najlepší nový licenčný online model dohodou medzi aktérmi na trhu. To by malo umožniť autorom, skladateľom a hudobným vydavateľstvám získať spravodlivý podiel na distribúcii ich online diel.
Usmernením sa nepredpisuje konkrétny licenčný model EÚ a implementácia jeho zásad sa ponecháva na trh. Presne dva roky po schválení odporúčania Komisia posudzuje vývoj online postupov udeľovania licencií v hudobnom odvetví v Európe. Zainteresované strany sa vyzývajú, aby predložili poznámky o rozvíjajúcich sa trendoch v online licencovaní k 1. júlu 2007. Komisia dostala 88 odpovedí od zainteresovaných strán, ako sú organizácie kolektívnej správy, autori, tvorcovia a používatelia hudby v členských štátoch. Postup preskúmania podaní stále prebieha. Až po hĺbkovom preskúmaní Komisia posúdi ďalšie politické kroky, pokiaľ ide o online operácie organizácií kolektívnej správy. Doteraz analyzovanými podaniami sa ukazuje, že väčšina zainteresovaných strán nevidí potrebu pre rámcovú smernicu a pred regulačným zásahom uprednostňujú trhové riešenia.
V súvislosti s otázkou o tom, či je odporúčanie z roku 2005 obmedzené na online predaj niektorých nahrávok, by Komisia rada poznamenala, že zásady o transparentnosti a správe stanovené v odporúčaní by sa nemali obmedzovať na online predaj hudby a mali by sa uplatňovať na všetky činnosti organizácií kolektívnej správy.
Na záver, domnievam sa, že vydávanie zákonov v prospech konkrétneho modelu udeľovania licencií sa pri premenlivosti online trhu s hudbou javí ako unáhlené. Komisia bude monitorovať vývoj a hlásiť ho Parlamentu a Rade, ako sa predpokladá v odporúčaní. Akékoľvek ďalšie opatrenia, ak budú potrebné, budú úzko koordinované s Európskym parlamentom a Radou.
mene skupiny PPE-DE. - (EL) Vážený pán predsedajúci, Európsky parlament 13. marca 2007 schválil uznesenie o kolektívnej cezhraničnej správe autorských práv.
Parlament vo svojom uznesení vyzýva Komisiu, aby neotáľala s predložením návrhu rámcovej smernice, ktorou sa riadi kolektívna cezhraničná správa autorských práv a súvisiacich práv duševného vlastníctva pre oprávnené online hudobné služby. Takisto vyzýval Komisiu, aby objasnila, či sa odporúčanie z roku 2005 v tejto oblasti uplatňuje výhradne na online predaj hudobných nahrávok.
Môže Komisia informovať Parlament o opatreniach, ktoré doteraz podnikla, aby odpovedala na žiadosti Parlamentu?
Môže Komisia informovať Parlament, či nasleduje rovnaké usmernenia a pokyny vydané predsedom Barrosom o zjednotenom, demokratickom, rýchlom vývoji zjednotenej Európy? Kedy bude Komisia rešpektovať procesné pravidlá Parlamentu a stanovisko schválené väčšinou jej 785 poslancov?
Uznesenie z 13. marca odzrkadľuje jasné stanovisko Európskeho parlamentu o cezhraničnej kolektívnej správe autorských práv. Odporúčanie Komisie bolo prvým krokom smerom k budúcej správe rôznych postupov v 27 členských štátoch. V mene Výboru pre kultúru a vzdelávanie som sám hovoril, podľa môjho názoru za zodpovedný výbor, v prospech významu zaistenia rovného zaobchádzania so všetkými držiteľmi práv, či už ide o spisovateľov, skladateľov, editorov, producentov nahrávok alebo účinkujúcich.
Inak povedané, táto otázka sa týka miliónov držiteľov práv v celej Európe. Situácia v súčasnosti, pokiaľ ide o online služby, nie je považovaná za dostatočne efektívnu pre používateľov práv ani pre držiteľov práv. Preto sme všetci pracovali s cieľom predstaviť Komisii a Rade návrhy, o ktorých veríme, že prinesú zmenu k lepšiemu v kolektívnej správe autorských práv.
Úzka spolupráca medzi správcami práv musí byť zachovaná v prospech všetkých strán. Pirátstvo je najväčším problémom, ktorému dnes čelí hudobný priemysel. Tri dôvody na rozšírenie pirátstva medzinárodne sú technologické zariadenia na nízkonákladové ilegálne kopírovanie, nepriaznivé hospodárske podmienky a rozširovanie internetu.
Všetci musíme mať na pamäti, že šírenie hudobného pirátstva má najväčší vplyv na malé krajiny, v ktorých je hudobný priemysel najmä miestnej a regionálnej povahy. Konkrétnejšie, pirátstvo umožňuje úbytok legálneho trhu s hudbou a jeho výsledkom je pokles oprávneného predaja; ovplyvňuje preto životaschopnosť vnútroštátneho odvetvia zaznamenávania hudby.
Pirátstvo určite spôsobuje straty autorských práv pre skladateľov a textárov piesní, ale takisto oberá štát o daň z príjmu a DPH. Boj proti pirátstvu sa preto musí zahrnúť do úvodných cieľov Komisie v možnom legislatívnom návrhu o kolektívnej správe autorských práv.
Preto by som rád vyzval Komisiu, aby čo najskôr podnikla kroky s cieľom splniť žiadosti Parlamentu a predložiť návrh rámcovej smernice s cieľom regulovať kolektívnu cezhraničnú správu autorských práv.
Nakoniec, ako som vždy hovoril, hudba nie je tovar a je povinnosťou nás všetkých chrániť a posilňovať kreativitu v Európe. Smernica, ktorá s najväčšou pravdepodobnosťou nevstúpi do platnosti do roku 2010 je pohromou pre milióny umelcov v EÚ.
mene skupiny PSE. - (HU) Veľmi pekne vám ďakujem. Rada by som zdôraznila, že ide o mimoriadne dôležitú oblasť, lebo príjem z tovarov a služieb chránených autorskými právami a súvisiacimi právami sa podieľa na HDP Európskej únie 5 - 7 %. Toto poukazuje na význam toho, aby boli také práva spravované primerane.
Ako viete, Európska komisia v roku 2005 prijala odporúčanie o cezhraničnej správe oprávnených online hudobných služieb. V tom čase komisár McCreevy opísal nariadenie ako "nástroj mäkkej legislatívy určený na to, aby dal trhu príležitosť pohnúť sa správnym smerom".
Nariadenie má ďalekosiahle následky pre trh s autorskými právami a mnoho aktérov na trhu už koná na jeho základe. Jasne ide ďalej, ako je interpretovanie a dopĺňanie existujúcich pravidiel a jeho vplyv má všetky vlastnosti plnej regulačnej iniciatívy.
V tom čase bolo v súvislosti s týmto odporúčaním veľa strachu vrátane skutočnosti, že by mohlo vyústiť do nekontrolovateľnej hospodárskej súťaže a že trhové sily by sa sústredili v rukách niekoľkých veľkých správcovských spoločností a vytvorili by sa monopoly. To je presne dôvod, prečo som si myslela, že by som mala urobiť odporúčanie v správe z vlastnej iniciatívy, aby bol online hudobný trh regulovaný iným spôsobom.
Takisto, odporúčanie, ktoré prijala Komisia, obral Európsky parlament a členské štáty o príležitosť nejakým významným spôsobom ovplyvniť zmeny dotýkajúce sa hospodárskej súťaže a kultúrnej rozmanitosti v Európe.
Presne z tohto dôvodu som mohla získať podporu celého Parlamentu a všetkých politických správ pre moju správu, v záujme priniesť ovocie v rozhodujúcom trojuholníku tak, aby Parlament nemohol byť vynechaný z legislatívy t kajúcej sa takej dôležitej oblasti a odporúčala som, aby Komisia navrhla rámcovú smernicu.
Podľa môjho názoru musí táto odporúčaná smernica spĺňať tieto požiadavky: musí zaručovať držiteľom práv vysokú úroveň ochrany a rovnakého zaobchádzania. Musí sa zakladať na solidárnosti medzi držiteľmi práv a na vhodnej, spravodlivej rovnováhe medzi správcovskými spoločnosťami. Musí poskytovať demokratickú, transparentnú a zodpovednú správu v správcovských spoločnostiach vrátane vytvárania organizačnej štruktúry, organizačnej transparentnosti, reprezentácie, pravidiel súvisiacich s autorskými právami a produkciou a účtovníctvom prostredníctvom minimálnych noriem.
V organizáciách spoločnej správy musí byť zaistená komplexná transparentnosť. Podporovať sa musí kreativita a kultúrna rozmanitosť. Môže sa dovoliť spravodlivá a kontrolovaná hospodárska súťaž bez územných obmedzení, ale s potrebnými a vhodnými kvalitatívnymi kritériami pre kolektívnu správu autorských práv a zachovanie hodnoty práv.
Používateľom sa musí poskytnúť vysoká úroveň právnej istoty a musí sa zachovať dostupnosť globálneho repertoáru. My alebo ja, vás preto žiadame, aby ste premýšľali, či by na riadenie tejto dôležitej oblasti nebola potrebná smernica.
. - Ďalším bodom je vyhlásenie Komisie s názvom K odpovedi EÚ na citlivé situácie - angažovanie sa v náročných podmienkach v záujme trvalo udržateľného rozvoja, stability a mieru.
člen Komisie. - (FR) Vážená pani predsedajúca, dámy a páni, od júla 2007 Komisia a portugalské predsedníctvo spoločne úzko pracovali na realizácii procesu prípravy strategickejšej a účinnejšej odpovede EÚ na citlivé situácie v partnerských krajinách.
V tomto procese majú pokračovať ďalšie predsedníctva. Cieľom nie je označiť alebo roztriediť krajiny, ale prispôsobiť ich nástroje a odpovede konkrétnym situáciám. V týchto citlivých situáciách vznikajú veľké prekážky znižovania chudoby. Inštitucionálne možnosti sú v takých situáciách veľmi obmedzené, sú poznačené neschopnosťou štátov plniť funkcie vládnej moci alebo následkami prírodných katastrof, násilných konfliktov alebo nedostatočnou politickou vôľou na strane vlády, pokiaľ ide o rozvojové ciele. V mimoriadnych prípadoch môžu mať tieto situácie vplyv za hranicami krajiny, čo ovplyvňuje stabilitu regiónu alebo dokonca globálnu stabilitu.
Myšlienka citlivosti nie je nová, hoci medzinárodná diskusia je pomerne čerstvá. Darcovia, partnerské krajiny a občianska spoločnosť sú si už dlho vedomí potreby vyššej účinnosti v osobitne nepriaznivých situáciách s cieľom naplniť ciele trvalo udržateľného rozvoja.
Každá situácia je komplexná a odlišná a vyžaduje prispôsobenú odpoveď, v rámci ktorej zohrávajú úlohu diplomatické opatrenia, humanitárna pomoc, rozvojová spolupráca a zásahy v oblasti bezpečnosti a krízového riadenia.
Na účinnosť odpovede Európskej únie je potrebný dlhodobý záväzok, ale aj stanovenie jasných cieľov pri prijímaní opatrení v krajine, ktorá sa nachádza v citlivej situácii. Hlavnou zásadou má naďalej ostať rozvoj kapacít a bezpečnosť ľudí v rámci perspektívy trvalo udržateľného rozvoja a znižovania chudoby.
Je však potrebné vyhýbať sa podpore citlivých situácií, pri ktorej by utrpeli úspešné krajiny. Do popredia sa preto opäť dostávajú záväzky posilniť pomoc. Európska komisia predložila oznámenie, v ktorom navrhuje pragmatický prístup pre Európsku úniu na účinnejšie angažovanie sa v náročnom prostredí pre trvalo udržateľný rozvoj, stabilitu a mier.
Oznámenie bolo zaslané všetkým inštitúciám Európskej únie. Rada pre všeobecné záležitosti 19. a 20. novembra prijme závery v tejto veci. Vyzve Komisiu, aby vypracovala osobitný pracovný plán na realizáciu odporúčaní a prvoradých úloh predložených v oznámení, ktorých cieľom je účinnejšie riešiť citlivé situácie prostredníctvom podpory úsilia vyvinutého partnerskými krajinami na vytvorenie alebo obnovenie nevyhnutných podmienok na ich trvalo udržateľný rozvoj.
Rok 2008 bude venovaný príprave strategického prístupu Európskej únie k citlivým situáciám. Pri tomto procese je potrebná aktívna účasť všetkých inštitúcií Európskej únie a všetkých, ktorí pracujú pre rozvoj v EÚ a v partnerských krajinách.
Komisia sa veľmi zaujíma o príspevok Európskeho parlamentu k tejto téme a vyzýva ho, aby sa aktívne zapojil do diskusie, ktorá by mala umožniť podporiť celkovú stratégiu odpovede na citlivé situácie, a týmto spôsobom prispieť k vytvoreniu podmienok pre trvalo udržateľný rozvoj, stabilitu, mier a demokratickú vládu.
v mene skupiny PPE-DE. - Vážená pani predsedajúca, vždy je veľmi osožné, ak je možné o takejto dôležitej otázke diskutovať pred kolegami v rokovacej sále, ktorí si túžia vypočuť názory Parlamentu na túto veľmi významnú vec. Som takisto veľmi vďačný komisárovi za to, že uviedol základné pravidlá a svoje názory na to, ako riešime túto otázku.
Citlivosť je podmienkou, ktorá má mnoho, mnoho zdrojov. Prvým je, samozrejme, proces dekolonizácie, keď koloniálne mocnosti nakreslili na mapách svojvoľné čiary, ktoré popretínali rôzne druhy vnútorne stabilných funkcií občianskej spoločnosti a rozdelili jednu krajinu na dve či tri, alebo štyri, bez ohľadu na ich kmeňové alebo náboženské celky atď. To spôsobilo určitý stupeň nestability.
Ďalej ide o prirodzenú formu nestability, ktorej sú v súčasnosti vystavené národy v citlivej situácii: krajiny, ktoré často sužujú záplavy; malé ostrovné štáty, ktorých hospodárstvo je závislé od jedného druhu výrobku. Ďalšie krajiny nie sú pre svoju zemepisnú polohu schopné sa udržať, lebo Boh ich obdaril veľmi malým množstvom hodnôt, iné trpia rozširovaním púští a začínajú z nich masovo odchádzať obyvatelia.
Hovoríme o 26 takzvaných štátoch nachádzajúcich sa v citlivej situácii na svete a väčšina obyvateľstva sveta v citlivej situácii čelí katastrofálnym následkom, v niektorých prípadoch nie vlastnou vinou, ale niekedy je na príčine zlé vládnutie alebo vnútorný konflikt, niekedy občianske vojny, či diktátori zodpovední za genocídu, čo bol pred niekoľkými rokmi prípad Sierra Leone a Libérie.
V súčasnosti je možné zmeniť štát v citlivej situácii z nestabilnej na stabilizujúcu sa udržateľnú krajinu, ako sa to práve deje v prípade Sierra Leone. Vyžaduje si to úsilie; je potrebný záväzok; je potrebný dlhodobý záväzok, ako povedal komisár, hospodárskeho rastu tejto krajiny. Je potrebný záväzok budovania národa, výraz, ktorý používam zámerne v tejto rokovacej sále, pretože moja krajina, Spojené kráľovstvo, má s pojmom budovanie národa dlhodobé skúsenosti, ako má aj Francúzsko a Španielsko a niektoré ďalšie európske krajiny. Ale je to úplne a vonkoncom vzdialené poznaniu iných veľmocí na vzostupe, ktoré nemajú, aby som to povedal bez obalu, ani poňatia, ako prevliecť niť uchom ihly, pokiaľ ide o budovanie národa.
Musíme byť schopní napojiť sa na súhrn historického poznania, ktoré je uložené vo vedomí európskych národov, aby sme pomohli ďalším národom, ktoré sa na celom svete ujímajú vedenia v procese budovania národa. Keby sme to urobili, a keby to urobil ministerský predseda Blair, myslím, že napríklad situácia v Iraku by bola úplne odlišná.
Nachádza sa Irak v citlivej situácii? Áno, nachádza, lebo je nestabilný; vláda nie je zabezpečená; sú ťažkosti s bezpečnosťou. Aj ďalšie krajiny v Afrike sa nachádzajú vo veľmi citlivej situácii - Sudán, Somálsko, malé ostrovy -, ako som už povedal, všetky tieto krajiny sa musia zblížiť so súhrnom poznatkov, ktoré my už máme, a preto ma veľmi teší, že som mohol dnes ráno otvoriť túto rozpravu.
. - Veľmi pekne vám ďakujem, pán Deva. Obávam sa však, že ste zabudli na jeden faktor pri nestabilite. Keď prídete do týchto krajín, nestabilita opäť začína.
v mene skupiny PSE. - (FR) Vážená pani predsedajúca, pán komisár, dámy a páni, najskôr by som chcel vyjadriť svoje potešenie z tohto oznámenia, ktoré, ako hovoríte, pán komisár, má naozaj nádych skutočného pragmatizmu zo strany Komisie a ktoré nám dnes umožňuje diskutovať o probléme, ktorý znepokojuje nielen obyvateľov partnerských krajín EÚ v južnej časti sveta, ale aj našich spoluobčanov, ktorí sa často, a celkom oprávnene, pýtajú, do akej miery je rozvojová pomoc Európskej únie účinná.
V tomto konkrétnom prípade môže byť základný odkaz nášho uznesenia zhrnutý jednou vetou a mal by si získať podporu od všetkých, nezávisle od politickej príslušnosti. Ide o navrhnutie zostavenia zjednodušeného systému spolupráce, ktorý umožňuje Komisii a členským štátom poskytovať pomoc, ktorú sľúbili partnerským krajinám sužovaným mimoriadne vážnymi krízami, rýchlejšie ako to môžu robiť dnes - a nejdem sa pozastavovať pri týchto krízach, pretože pán Deva ich práve zoširoka vysvetlil. Bez tejto pomoci by obyvateľstvo týchto krajín zo dňa na deň sledovalo, ako sa jeho šance na prežitie strácajú. Po schválení tejto pomoci, čo je samo osebe nemalým úspechom, môže zložitosť a zdĺhavosť súčasných postupov dodania európskej pomoci spôsobiť situácie, ktoré sú ešte dramatickejšie a priamo poškodzujú prijímajúce obyvateľstvo.
Vezmime si príklad Burundi, malej krajiny, v ktorej som predsedal parlamentnej pozorovateľskej misii na posledných voľbách pred dvoma rokmi a do ktorej sa s radosťou vraciam o niekoľko dní. Európska únia tam vykonala veľmi významný a nevšedný kus práce, podporila volebný a inštitucionálny demokratizačný proces po viac než desiatich rokoch krvavého konfliktu. Len čo sa vytvorili inštitúcie a bola zvolená nová demokratická moc, už museli čeliť realite a potrebám obyvateľstva z hľadiska zdravia, vzdelávania a poľnohospodárstva, ktoré bolo potrebné prednostne uspokojiť.
V týchto oblastiach nie je núdza o projekty, ale na to, aby sa uskutočnili, je plne rozhodujúca európska pomoc. Nemá rozhodujúci vplyv iba na uspokojenie naliehavých potrieb obyvateľstva, ale takisto umožňuje verejným orgánom, ktoré sa stále nachádzajú v citlivej situácii, aby začali proces obnovy, bez ktorej hrozí veľké riziko, že sa krajina opäť veľmi rýchlo prepadne do chaosu. Uplynuli dva roky, pán komisár, a rozpočtová pomoc oznámená EÚ stále neprišla.
To, čo platí pre oblasť Veľkých jazier, platí aj pre ďalšie oblasti sveta. Práve preto musia byť, vážená pani predsedajúca, všetky krajiny na svete, s ktorými Európska únia spolupracuje a ktoré sa nachádzajú vo vážnej citlivej situácii, vzhľadom sa jasné vymedzenie podmienok, ktoré musia splniť, aby boli schopné prijať pomoc, schopné spoľahnúť sa na výhradný systém, ktorý zaisťuje rýchly a účinný zásah.
v mene skupiny UEN. - (PL) Vážená pani predsedajúca, teší ma, že sa môžem ujať slova po takých výnimočných odborníkoch a znalcoch, ktorí sa dlhé roky zaoberajú touto témou, a rátam medzi nich aj vás, pani predsedajúca.
Chcel by som upozorniť na problém zvyšujúceho sa počtu štátov uznaných za nestabilné. Počas šiestich rokov sa tento počet takmer zdvojnásobil zo 14 na 26, preto ide naozaj o skutočný problém, ktorý predstavuje čoraz väčšiu výzvu pre Európsku úniu.
Chcem zdôrazniť, že vyše polovica týchto nestabilných štátov sa nachádza v subsaharskej Afrike, čo zdôrazňuje potrebu, aby sme venovali osobitnú pozornosť tejto oblasti Afriky, tejto oblasti sveta.
Takisto si myslím, že je potrebné vysloviť rázne slová k potrebe budovania autority vlád v týchto krajinách. Africká únia právom zdôrazňuje, že problém obnovy je aj politickou otázkou, možno aj viac ako technickou otázkou. Vzhľadom na to predstavujú mechanizmy demokracie a transparentnosti základné otázky.
Plne súhlasím s pánom Hutchinsonom, ktorý hovoril predo mnou, že je potrebné zjednodušiť postupy, aby naša pomoc mohla byť rýchlejšia a reálnejšia.
Vážená pani predsedajúca, aj ja úprimne vítam skutočnosť, že sa Parlament dnes zaoberá touto témou, pretože napriek tomu, že chýba dôkladná legislatívna definícia štátu v citlivej situácii, poznáme mnoho prípadov, ktoré, na základe skúseností, patria do tejto kategórie. Dnes popoludní napríklad, okrem iných záležitostí, rozoberáme prípad Somálska.
. - Ďalším bodom rokovania je správa pani Elizabeth Lynneovej, v mene Výboru pre zamestnanosť a sociálne veci, o zhodnotení sociálnej situácie.
spravodajkyňa. - Vážená pani predsedajúca, rada by som na úvod poďakovala tieňovým spravodajcom. To, že k správe takého rozsahu neprišli žiadne pozmeňujúce a doplňujúce návrhy na plenárnom zasadnutí naznačuje, že ide skutočne o správu Výboru pre zamestnanosť a sociálne veci, na ktorú môžeme byť všetci hrdí. Rada by som takisto poďakovala Komisii za úzku spoluprácu a portugalskému predsedníctvu za to, že sociálnu politiku určilo sa svoju prioritu.
V Európe čelíme obrovskej výzve. Táto výzva je jednou z cností. Ide o stratenú možnosť, neschopnosť žiť život bez dobročinnosti iných a život bez diskriminácie, chudoby a sociálneho vylúčenia.
Náš cieľ je jasný: chceme rozšíriť možnosti, aby nikto, bez ohľadu na zázemie alebo okolnosti, neostal pozadu. Víziou Európy musí byť sloboda a príležitosť pre všetkých, zvyšovanie možností a podnetov na prácu, a zároveň posilnenie siete zabezpečenia pre tých, ktorí nie sú schopní pracovať.
Údaje v roku 2007 sú mrazivé: 72 miliónov európskych občanov naďalej žije v chudobe; 8 % všetkých ľudí v Európskej únii v súčasnosti trpí chudobou napriek tomu, že sú zamestnaní. To sú skutočne otrasné čísla. Ale čo vlastne znamenajú? Znamenajú, že každý šiesty občan v súčasnosti žije pod hranicou chudoby - každý šiesty! Kto by tomu uveril, že je to možné v roku 2007! Päťdesiat rokov po Rímskej zmluve, po 50 rokoch hospodárskeho rastu 10 % ľudí patrí do domácností, kde nikto nepracuje! Napriek všetkému chudoba ostáva jedným z najväčších sociálnych problémov, ktorým Európa čelí, a znižovanie sociálneho vylúčenia musí byť stredobodom našich politík.
V niektorých oblastiach sa nám darí, ale položme si ruku na srdce: väčšinou úspešní nie sme. Priepasť medzi bohatými a chudobnými sa v mnohých členských štátoch EÚ zväčšuje. Odstránenie chudoby súvisiacej s príjmami musí byť aj naďalej prioritou členských štátov, ale na každého šiesteho, ktorý žije vo finančnej chudobe, pripadajú mnohí ďalší, ktorí sú vylúčení zo spoločnosti z iných dôvodov. Musíme uznať, že mnohé rodiny - ba aj mnohí jednotlivci - zažívajú aj komplikovanejšie problémy ako len nízky príjem. Prekážky príležitostí sú zložité. Včasný zásah je dôležitejší než čokoľvek iné. Prevencia je, samozrejme, lepšia ako liečba.
V Spojenom kráľovstve vieme, že u dcéry dospievajúcej matky je trojnásobne vyššia pravdepodobnosť, že sa takisto stane matkou v dospievajúcom veku; vieme, že u synov odsúdeného otca je viac než štyrikrát vyššie riziko, že budú usvedčení z trestného činu, ako u tých, ktorých otec nebol odsúdený. V mnohých oblastiach však netreba objavovať Ameriku. Musíme sa pozrieť, ako ostatné krajiny EÚ riešia tieto otázky a učiť sa od nich. Musíme si účinnejšie vymieňať osvedčené postupy. Napríklad vo Fínsku sa zaviedol holistický trvalo udržateľný prístup, ktorý sa neuveriteľne účinným spôsobom prejavil pri znižovaní počtu ľudí, ktorí sú bez domova. V Dánsku sa pre zmenu skôr vykonávajú nové politiky, ktoré zlepšujú kvalitu života dlhodobých bezdomovcov, ako by mali mať len jediný cieľ integrovať týchto jedincov do väčšinovej spoločnosti. V Belgicku pracujú ľudia, ktorí zakúsili chudobu, so sociálnymi pracovníkmi, aby lepšie pochopili potreby chudobných ľudí.
Chudobu nespôsobuje vždy len nezamestnanosť: chudoba vyskytujúca sa napriek zamestnaniu je takisto problémom. Práve preto som vyzvala na výmenu osvedčených postupov pri zabezpečení dôstojnej minimálnej pracovnej mzdy vo všetkých členských štátoch. Prinajmenšom päť členských štátov EÚ dokonca žiadnu nemá. Musíme takisto tlačiť členské štáty, aby prijali minimálny životný príjem pre všetkých.
Členské štáty sa musia viac snažiť, aby takisto zabránili využívaniu zraniteľných pracovníkov; aby sa uistili, že ľudia s postihnutím a staršie osoby mali prístup k zamestnaniu; aby zabránili obchodovaniu; zabezpečili práva žiadateľov o azyl; zaistili rovný prístup k zdravotnej starostlivosti a sociálnej činnosti pre všetkých; aby zbavili stigmy ľudí s ťažkosťami s duševným zdravím; a podporovali konštruktívnejší prístup k drogám a alkoholu.
Toto je len niekoľko otázok, ktorým sa správa venovala. Víziou Európy musí byť sloboda a príležitosti pre všetkých. Preto je také dôležité venovať sa príprave mechanizmov na európskej úrovni, aby sa výmena osvedčených postupov stala realitou.
člen Komisie. - (CS) Vážená pani predsedajúca, dámy a páni, na úvod by som chcel zablahoželať spravodajkyni, pani Lynneovej, k jej veľmi zaujímavej a súhrnnej správe. Som veľmi rád, že sa Európsky parlament rozhodol zaoberať značne širokým okruhom sociálnych otázok zahrnutých do tejto správy, otázok, ktoré je potrebné naliehavo riešiť. Táto správa je významným príspevkom k pokračujúcemu hodnoteniu sociálnej situácie.
Tento dokument prichádza v čase, keď Komisia a členské štáty skúmajú možnosti posilnenia sociálneho rozmeru lisabonskej stratégie. Musíme reagovať na obavy našich občanov a uvedomiť si, že sociálna spravodlivosť je pre nich jedným z kľúčových problémov. Z prieskumov verejnej mienky vyplýva, že Európska únia má zohrávať ústrednú úlohu pri podpore integrovanejších a súdržnejších spoločností.
Ako uviedol pán predseda Barroso počas hlavnej rozpravy o globalizácii včera ráno, Európskej únii sa podarilo dosiahnuť významný pokrok pri dosahovaní lisabonských cieľov. Vytvárajú sa nové pracovné miesta: 3,5 milióna nových pracovných miest sa vytvorilo len minulý rok. Miera nezamestnanosti sa znížila približne na úroveň 7 %. Hoci ide stále o vysoké číslo, je najnižšie za posledných 10 rokov. Hospodársky rast bol uspokojivý napriek nedávnej finančnej nestabilite.
Netreba však zaspať na vavrínoch. Realizácia lisabonskej stratégie neprebiehala rovnomerne, a nepodarilo sa dosiahnuť všetky jej ciele. V skutočnosti 12 miliónov ľudí nemá prácu a často sú to mladí ľudia alebo dlhodobo nezamestnaní s chabými vyhliadkami profesijného rastu alebo sociálneho postupu; 8 % európskej pracovnej sily trpí chudobou napriek zamestnaniu; 78 miliónov európskych občanov je vystavených chudobe a každého piateho občana Európskej únie sužujú nedostatočné životné podmienky.
Skrátka, je potrebné vyvinúť väčšie úsilie na naplnenie našich spoločných sociálnych cieľov. Teraz, keď vidíme pozitívne výsledky stratégie Európskej únie v oblasti rastu a zamestnanosti, je ten správny čas na začatie napĺňania sociálnych cieľov.
Vítam odkaz v správe na nevyhnutnú politickú vôľu a odhodlanie riešiť otázky chudoby a vylúčenia. Rovnako sa domnievam, že je naliehavo potrebné zaoberať sa detskou chudobou, bojovať proti diskriminácii a zvýšiť diverzitu. To, samozrejme, znamená monitorovanie transpozície príslušných právnych predpisov do vnútroštátneho práva a v prípade potreby začatie konania proti tým členským štátom, ktoré nedodržali právne predpisy Európskej únie.
Správa sa takisto venuje prekážkam, ktoré bránia začleneniu do spoločnosti a integrácii do pracovného trhu. Súhlasím s tým, že musíme spojiť podporné opatrenia s vhodnými bezpečnostnými sieťami s cieľom zabezpečiť, aby sa na nikoho nezabudlo.
Tento postoj sa odráža v nedávnom oznámení Komisie o aktívnom začlenení. Toto oznámenie vymedzuje tri kľúčové zložky vyváženého a strategického prístupu k aktívnemu začleneniu:
Týmto oznámením sa takisto začína realizovať druhá fáza konzultácie so sociálnymi partnermi o týchto otázkach s cieľom zlepšiť spoluprácu Európskej únie v oblasti aktívneho začlenenia.
Na základe tejto konzultácie Komisia plánuje vypracovať odporúčanie o spoločných zásadách aktívneho začlenenia, ktoré je naplánované na druhý polrok 2008. V ďalšom oznámení, ktoré sa má prijať v nasledujúcich niekoľkých týždňoch, Komisia takisto predloží nové opatrenia na podporu aktívneho začlenenia ľudí s postihnutím.
Komisia je vďačná Európskemu parlamentu za jeho sústavné úsilie o potlačenie diskriminácie. Ako sa uvádza v legislatívnom a pracovnom programe na rok 2008, Komisia predloží v roku 2008 návrhy na vyriešenie problému existujúcej ochrannej medzery v rámci článku 13 zmluvy. Návrhy, ktoré sa majú prijať do budúceho leta, budú založené na dlhodobom dialógu s Európskym parlamentom, na základe skúseností z Európskeho roku rovnakých príležitostí pre všetkých 2007 a rozsiahlej konzultácie verejnosti.
Európska únia dosiahla významný pokrok pri dosahovaní rodovej rovnosti a Európsky parlament jej bol v tomto procese dôležitým partnerom. Musíme však naďalej posilňovať rodovú rovnosť v budúcnosti. Toto je základné právo, ako aj rozhodujúca podmienka na dosiahnutie cieľov Európy v oblastiach rastu, zamestnanosti a sociálnej súdržnosti. Preto vítam najmä odkaz správy na rodovú rovnosť.
Od prijatia Amsterdamskej zmluvy sa dosiahol pokrok vo všetkých oblastiach rodovej rovnosti a od roku 2003 v oblasti rovnakých príležitostí pre ľudí s postihnutím. Z toho vyplýva, že treba vykonať ešte kus práce v obidvoch oblastiach. Skutočnosť, že viacnásobná diskriminácia stále pretrváva je silným argumentom v prospech sústavného zdôrazňovania rovnakých príležitostí vo všetkých oblastiach. Touto témou sa bude zaoberať oznámenie Komisie, ktoré sa má prijať v roku 2008 a bude založené na ponaučeniach z Európskeho roku rovnakých príležitostí pre všetkých 2007.
Dámy a páni, sociálna situácia EÚ sa, prirodzene, mení podľa toho, ako sa vyvíja naša spoločnosť a ako sa mení celková globálna realita. Napriek tomu som presvedčený, že základná koncepcia, t. j. rovnováha medzi hospodárstvom a sociálnymi a ekologickými aspektmi, ostáva v plnej platnosti. Je teda na nás, aby sme stále hľadali nové prístupy, ktoré nám umožnia prekonať problémy, ktoré stále pretrvávajú.
spravodajca Výboru pre životné prostredie, verejné zdravie a bezpečnosť potravín požiadaného o stanovisko. - (SK) Monitorovanie sociálnej situácie a sociálnych politík v členských krajinách je bezpochyby potrebné na identifikovanie problémov a výziev, ktorým Únia čelí, ale ešte dôležitejšie sú akcie, ktoré podnikneme na ich odstránenie.
Z pohľadu verejného zdravia by sme mali upriamiť pozornosť na tie problémy, s ktorými sa obyvatelia Únie stretávajú pri poskytovaní služieb zdravotnej starostlivosti. V dôsledku demografického vývoja a predlžovania priemernej dĺžky života musíme rozvíjať také stratégie verejného zdravia, ktoré prispejú k skvalitneniu života Európanov a ktoré budú zamerané hlavne na prevenciu chorôb a účinný boj proti nim. Zároveň by mali zohľadniť potrebu kvalitnej, dostupnej a spoľahlivej starostlivosti o zdravie všetkých vrstiev obyvateľstva bez ohľadu na ich sociálne postavenie, vek či krajinu, v ktorej žijú.
1. Štatút a financovanie politických strán na európskej úrovni (hlasovanie)
spravodajca. - (DE) Vážený pán predseda, minulý piatok Rada prijala základný obsah nariadenia o financovaní strán a nadácií na európskej úrovni. Okrem toho dnes ráno sa uskutočnilo trojstranné rokovanie s Komisiou a Radou, a dosiahli sme dohodu o otázkach, ktoré bolo ešte treba vyriešiť. Preto je reálna šanca, že sa tento návrh prijme v prvom čítaní a vytvoria sa predpoklady na lepšie financovanie aj pre rok 2008.
Navrhujem preto odložiť hlasovanie na nasledujúce plenárne zasadnutie, ktoré sa uskutoční 29. novembra v Bruseli.
5. Európsky záujem: uspieť s ohľadom na výzvy globalizácie (hlasovanie)
v mene skupiny ALDE. - Chcela by som navrhnúť zmenu tohto nadpisu, aby prvá časť znela: "Vonkajší lisabonský rozmer". Ide teda o zmenu "Vonkajších politík" na "Vonkajší lisabonský rozmer".
(DE) Vážený pán predseda, vzhľadom na stiahnutie ústneho pozmeňujúceho a doplňujúceho návrhu k odseku 5 si Skupina Európskej ľudovej strany (kresťanských demokratov) a európskych demokratov želá hlasovať "nie", v rozpore s tým, čo je uvedené v jej zoznamoch.
(DE) Vážený pán predseda, niektorí poslanci majú problém so strednou časťou od "poukazuje na to, že jeden" po "domáci dopyt". Po dohode s pánom Casparym zo Skupiny Európskej ľudovej strany (kresťanských demokratov) a európskych demokratov preto navrhujem doplniť slová "v niektorých členských štátoch" za "európske hospodárstvo", a dúfam, že týmto sa vyriešia problémy so strednou časťou. Domnievam sa, že by to takisto mohlo pomôcť Skupine Aliancie liberálov a demokratov za Európu.
(DE) Vážený pán predseda, nie je námietka proti odloženiu tohto textu, ale aj tak by som požiadal, aby sme o ňom hlasovali. Ak bude Parlament hlasovať v prospech tohto znenia, text patrí niekam inam, ale môže sa stať, že nebude schválený, a preto žiadam o hlasovanie o pôvodnom znení.
(SV) Vážený pán predseda, Parlament teraz hlasoval v prospech aktualizácie a zmeny a doplnenia integrovaných usmernení. Týka sa to, napríklad, sociálneho rozmeru. Komisia sa rozhodla tomu doposiaľ nevenovať pozornosť.
Chcel by som počuť komentár pána Špidlu k tomuto rozhodnutiu, ktoré Parlament práve prijal, a či bude otázku aktualizovaných a zmenených a doplnených integrovaných usmernení presadzovať v rámci Komisie.
člen Komisie. - (CS) Rozhodnutie prijaté Parlamentom má určitú váhu a Komisia ho musí zohľadniť pri príprave ďalších podkladov. Hlasovanie Parlamentu preto, prirodzene, nesie náležitú váhu a otázka integrovaných usmernení tvorila podstatu diskusie s Parlamentom.
Vykladáme si "určitú váhu" ako "veľkú váhu" a odporúčame, aby Komisia prijala naše hodnotenie.
6. Vykonávanie smernice 2004/38/ES o práve občanov Únie a ich rodinných príslušníkov voľne sa pohybovať a zdržiavať sa v rámci územia členských štátov (hlasovanie)
v mene skupiny PPE-DE. - (FR) Vážený pán predseda, dámy a páni, odvolávam sa na články 19 a 166 rokovacieho poriadku. Skôr než Parlament pristúpi k hlasovaniu o spoločnom návrhu uznesenia niektorých skupín o slobode pohybu, chcel by som čo najostrejšie odsúdiť v mene svojej skupiny osobný útok v odseku 13 tohto uznesenia na podpredsedu Komisie Franca Frattiniho.
Želám si odsúdiť politicky nedôstojné správanie talianskych socialistov, podporené niektorými mojimi spoluposlancami, ktoré je úplne nemiestne vzhľadom na výzvy, ktorým čelíme. Ešte vážnejšia je skutočnosť, že toto nepravdivé prekrútenie komentárov pána Frattiniho, ktoré naša inštitúcia musí odmietnuť, bude znamenať, že nemôžeme prijať vyrovnané rozhodnutie.
Ak naša skupina má hlasovať proti tomuto uzneseniu pre toto správanie, žiadnym spôsobom to nezníži našu podporu všetkým Rumunom a ostatným štátnym príslušníkom EÚ, ktorí sa riadia zákonom a rešpektujú svoju hostiteľskú krajinu.
Európa je založená na právnom štáte, čo potvrdzujeme v uznesení, ktoré moja skupina podpísala na základe spoločnej iniciatívy našich talianskych a rumunských kolegov. Otázka slobody pohybu nie je len vnútroštátnou záležitosťou, ale aj európskou. Nejde o vybavovanie si politických účtov, ale o otázku hodnôt, dámy a páni.
v mene skupiny PSE. - (DE) Vážený pán predseda, o tejto téme sme viedli v tomto Parlamente rozsiahlu diskusiu, na ktorej sa zúčastnil pán komisár Frattini. Komisár reagoval vo svojich pripomienkach a odpovediach na otázky, ktoré vyslovili rôzni poslanci, mierne. V uznesení sa kritizuje len jeden bod, ktorým je skutočnosť, že je dokázané, že komisár Frattini poskytol verejnosti nesprávne informácie o osobitnom bode európskeho práva.
Skutočnosť, že v našom uznesení sa tento bod opravuje a vysvetľuje, že komisár zodpovedný za právnu ochranu občanov Európy urobil nesprávne vyhlásenie na verejnosti v oblasti základnej otázky občianskych práv, je povinnosťou Parlamentu a nijakým spôsobom nesúvisí so žiadnymi konšpiračnými teóriami. Avšak všetci dobre vieme, pán Daul, že vy ste poľutovaniahodným poslancom, pretože bol na vás vyvíjaný nátlak zo strany Forza Italia, aby ste toto vyhlásenie urobili. A to je všetko, čo je potrebné k tejto záležitosti povedať.
v mene skupiny Verts/ALE. - (IT) Vážený pán predseda, dámy a páni, domnievam sa, že by sme sa k vyhláseniu predsedu, pána Daula, mali vyjadrovať osobitne. Tento Parlament sa vyjadrí väčšinou a má právo kritizovať alebo nesúhlasiť s vyjadreniami komisárov. Ide o zvrchované právo tohto Parlamentu.
Ak sme sa zachovali tak, ako sme sa zachovali, bolo to preto, že pán Frattini nesprávne vyložil právo Spoločenstva a napriek tomu, že je pre mňa náročné prekrikovať tento hluk, chcela by som zopakovať, že sa tu správame ako poslanci EP vo vzťahu k európskemu komisárovi a budeme sa tak správať naďalej!
Mohli by sme byť, prosím vás, trochu menej emocionálni, pokiaľ ide o túto záležitosť.
v mene skupiny ALDE. - Vážený pán predseda, chcel by som sa v stručnosti vyjadriť k otázke priorít. Bez ohľadu na akúkoľvek politickú diskusiu, je veľmi nerozumné, aby sa komisár zapojil do politických záležitostí vo svojej vlastnej krajine alebo v nejakej inej krajine. Domnievam sa, že nie je nerozumné, aby tento Parlament Komisii pripomenul, aké má povinnosti v tejto súvislosti.
, v mene skupiny GUE/NGL. - (FR) Vážený pán predseda, domnievam sa, že nemusíme už nič dodávať k tomu, čo povedali Monica Frassoniová, Graham Watson a Martin Schulz. Chcel by som len povedať, že by bolo vhodné v prípade, keď sú slová ktoréhokoľvek komisára spochybnené štyrmi skupinami, ktoré nepatria do rovnakej polovice Parlamentu, aby sa zamyslel nad tým, čomu by sa mal v budúcnosti vyhnúť, ak nechce stratiť dôveru Parlamentu.
(IT) Vážený pán predseda, dámy a páni, v súlade s článkami 151 a 19 rokovacieho poriadku vás žiadam, aby ste zhodnotili prístupnosť odseku 13, v ktorom sú obsiahnuté bezdôvodné a neopodstatnené osobné útoky na podpredsedu Komisie. Ide o text, ktorý, ak bude schválený, po vyhláseniach hovorcu predsedu Komisie obhajujúceho pána Frattiniho, spôsobí bezprecedentný konflikt medzi Parlamentom a Komisiou z vnútorných politických dôvodov. Preto vás žiadam, aby ste predložili text návrhu na hlasovanie bez odseku 13, a zároveň žiadam autorov, aby text revokovali prostredníctvom ústneho pozmeňujúceho a doplňujúceho návrhu.
(IT) Vážený pán predseda, dámy a páni, chcela by som pridať tento ústny pozmeňujúci a doplňujúci návrh: "Vyjadruje svoju úprimnú ľútosť nad vraždou Giovanny Reggianiovej, ku ktorej došlo v Ríme 31. októbra 2007 a jej rodine vyjadruje úprimnú sústrasť."
v mene skupiny UEN. - (IT) Vážený pán predseda, dámy a páni, chcela by som pridať tento pozmeňujúci a doplňujúci návrh: "Domnieva sa, že vzdelávanie a boj proti predčasnému ukončeniu školskej dochádzky v rámci rómskych komunít sú jednými zo základných nástrojov boja proti sociálnemu vylúčeniu, zneužívaniu a zločinu."
(IT) Vážený pán predseda, dámy a páni, vzhľadom na význam podmienok stanovených v článkoch 5, 6, 7 a 8 smernice 2004/38/ES o práve na vstup a na pobyt.
v mene skupiny PSE. - Vážený pán predseda, ako predseda Delegácie pre vzťahy s krajinami Južnej Ázie som viedol rokovania o tomto kompromisnom znení. Uznávam, že ide o citlivú otázku a je dôležité, aby sme si všetci uvedomili, aká situácia vládne v Pakistane. Domnievam sa, že celý Parlament hodlá vyslať jasný a zjednotený signál ku generálovi Mušarráfovi.
V duchu kompromisu a s cieľom, ako dúfam, získať podporu celého Parlamentu, by som chcel predložiť tento ústny pozmeňujúci a doplňujúci návrh: V odôvodnení A odkazujeme na skutočnosť, že prezident Mušarráf "pozastavil uplatňovanie ústavy a zásady právneho štátu a nahradil ich výnimočným stavom." Chcel by som navrhnúť, aby sme uviedli, že ich uplatňovanie nahradil "výnimočným stavom, de facto stanným právom." A následne v súlade s návrhmi, ktoré predložili iní poslanci, by sa na troch iných miestach, v odsekoch 1, 10 a 11 mal nahradiť výraz "stanné právo" výrazom "výnimočný stav". Dúfam, že si tieto návrhy získajú plnú podporu tohto Parlamentu.
(FI) Vážený pán predseda, chcela by som len povedať, že jeden dôležitý bod bol vo fínskom znení tohto uznesenia nesprávne preložený. V odseku 1, ktorý sa týka mandátu na rokovanie na konferencii na Bali vo fínskom znení nesprávne naznačuje, že v tomto uznesení pôjde o vnútorný mandát EÚ na rokovanie pred konferenciou na Bali. V skutočnosti mandát na rokovanie na konferencii na Bali znamená, že na konferencii na Bali sa krajiny, ktoré ratifikovali dohodu týkajúcu sa klímy, budú snažiť získať mandát na rokovanie, aby umožnili prijatie novej zmluvy týkajúcej sa klímy. Inými slovami, fínske znenie odseku 1, v ktorom sa stanovuje "aby sa dohodol potrebný mandát na rokovanie na konferencii" by malo znieť "aby sa dohodol potrebný mandát na rokovanie o dohode na tejto konferencii."
Vážený pán predseda, malo by byť zaznamenané, že som hlasoval v neprospech pozmeňujúceho a doplňujúceho návrhu 7. Obávam sa však, že keď som stlačil tlačidlo, rozsvietilo sa nesprávne svetlo. Mal to byť hlas v neprospech. Nemení to výsledok hlasovania, avšak pre mňa ide o citlivú záležitosť. Preto by som chcel požiadať, aby bolo moje hlasovanie zaznamenané ako hlasovanie v neprospech návrhu.
(FR) Vážený pán predseda, ospravedlňte ma, chcela by som len objasniť, že vypustenie výrazu "readmisné dohody" sa týka len prvej časti odseku 14. Chcem to povedať len preto, aby nedošlo k nedorozumeniu pri vysvetlení hlasovania.
spravodajca. - Vážený pán predseda, k odseku 19a by som chcel pridať toto znenie: "zdôrazňuje tiež potrebu zapojenia a spolupráce s krajinami Európskeho hospodárskeho priestoru (Islandu, Nórska, Lichtenštajnska) a Švajčiarskom, a plne využiť ich skúsenosti zo spolupráce s EÚ."
spravodajca. - Vážený pán predseda, len potvrdzujem, že cieľom ústneho pozmeňujúceho a doplňujúceho návrhu je vypustenie odseku, a preto by sa o ňom malo hlasovať skôr ako o pozmeňujúcom a doplňujúcom návrhu 13, čo znamená, že poradie hlasovania uvedené v zozname sa musí zmeniť.
Vážený pán predseda, pred hlasovaním by som chcel spoločne so svojimi kolegami z Výboru pre medzinárodný obchod poďakovať za úspešnú prácu, ktorú sme odviedli, ktorá nám umožňuje ušetriť čas, keďže neboli predložené žiadne pozmeňujúce a doplňujúce návrhy.
Táto správa by mala vyslať jasný signál novej vláde a parlamentu na Ukrajine o tom, že my sme urobili všetko nevyhnutné na zabezpečenie toho, aby sa mohli konať rokovania o oblasti voľného obchodu. V tomto dialógu sme dôveryhodnými partnermi. Ak je tu dnes prítomný zástupca alebo zástupkyňa Ukrajiny, chcel by som ho požiadať, aby svojmu národnému parlamentu tlmočil skutočnosť, že Európsky parlament odporúča, aby sa bezodkladne hlasovalo o žiadosti Ukrajiny o pristúpenie k WTO a ratifikovanie tohto pristúpenia hneď, ako Ženeva príjme rozhodnutie.
V mene vzájomného záujmu EÚ, ako aj Ukrajiny, by som vás chcel požiadať, aby ste teraz, prosím, túto správu podporili. Veľmi pekne vám ďakujem.
Vážený pán Zaleski, ak mi dovolíte chcel by som vám pogratulovať k tomu, ako dobre sa vyjadrujete v mojom materinskom jazyku.
písomne. - (PL) V správe pána Leinena sa osobitne stanovuje, že najvýznamnejšou inováciou návrhu Komisie je umožnenie financovania z rozpočtu Únie nielen európskych politických strán, ale aj pridružených politických základní na európskej úrovni.
Súhlasím s tým, že navrhovaná úprava zlepší finančnú stabilitu európskych politických strán a financovanie ich volebných kampaní vo voľbách do Európskeho parlamentu, ktoré sa budú konať v roku 2009.
Ešte pred rokom hrozilo, že termín rozšírenia schengenského priestoru bude odsunutý až do roku 2009. Som rada, že sme všetci zmobilizovali svoje sily a našli sme konštruktívne riešenie, aby sa voľný pohyb osôb bez pasových kontrol stal realitou.
Z tohto dôvodu vítam správu Carlosa Coelho potvrdzujúcu vstup 9 nových členských štátov do schengenského priestoru. Voľný pohyb osôb bez pasových kontrol považujem za výrazný úspech európskej integrácie, preto som túto správu s radosťou v hlasovaní podporila. Pristúpenie nových členských krajín vrátane Slovenska do schengenského priestoru je jasným signálom pre európskych občanov, že železná opona, ktorú vybodovali komunistické totalitné režimy medzi západnou a východnou Európou, sa po 21. decembri 2007 navždy stane minulosťou.
Hlasovanie o tejto správe je pre mňa historickou udalosťou, nakoľko sa uskutočňuje v týždni, keď si 17. novembra Slovenská a Česká republika pripomenú 18. výročie pádu totalitného režimu, ktorý zabraňoval občanom cestovanie v Európe. Verím, že tento vianočný darček poteší všetkých európskych občanov.
(NL) Vážený pán predsedajúci, hlasoval som v neprospech správy pána Coelha v prvom rade, preto, aby som upozornil na mnohé problémy súvisiace s politikou otvorených hraníc Schengenskej dohody. V konečnom dôsledku schengenský systém stojí a padá na prísnych, neprepúšťajúcich kontrolách svojich vonkajších hraníc na jednej strane - k čomu, aby som bol úplne zrozumiteľný, nedochádza - a na nekompromisnom prístupe k zločinu vo všetkých členských štátoch, koordinovanom vo všetkých členských štátoch na strane druhej - príklady ktorého môžeme nájsť len veľmi zriedka. A na záver všetky krajiny, ktoré do schengenského systému patria musia vykonávať aj prísnu imigračnú politiku, politiku, ktorá je v úplnom rozpore napríklad s vlnami masovej legalizácie, ku ktorej vo viacerých členských štátoch dochádza za posledné roky.
Za takýchto okolností sa ako jednotlivec a ako politik nemôžem tešiť z toho, že nemusím na vnútorných hraniciach prechádzať hraničnými kontrolami, keďže zločinci a nelegálni prisťahovalci to tiež už robiť nemusia, a pre našu spoločnosť to navyše predstavuje deštruktívny krok.
(CS) Vážený pán predsedajúci, dovoľte mi vyjadriť sa k správe môjho kolegu, pána Carlosa Coelha, týkajúcej sa návrhu rozhodnutia Rady o úplnom uplatňovaní ustanovení schengenského acquis v deviatich členských štátoch, ktoré pristúpili k EÚ v roku 2004. Osobne totiž toto rozhodnutie považujem za úplne kľúčové. Pristúpenie našich krajín vrátane mojej vlastnej krajiny, ktorou je Česká republika, už v žiadnom prípade nie je možné odkladať. Všetky doteraz dostupné analýzy totiž objektívne potvrdzujú celkovú kvalitnú pripravenosť všetkých krajín na rozšírenie schengenského priestoru. Vďaka nesmiernemu úsiliu príslušných členských štátov, množstva odborníkov, ktorí sa zúčastnili na hodnotiacich kontrolách, policajtov, právnikov, úradníkov a iných ľudí sú dnes členské štáty dostatočne pripravené uspokojivým spôsobom uplatňovať ustanovenia schengenského acquis. Predpokladám preto, že podporu uvedenému rozhodnutiu vyjadrí aj Rada pre spravodlivosť a vnútorné veci na svojom zasadnutí, ktoré sa koná 6. - 7. decembra tohto roku. Symbolický význam zrušenia hraníc, ktorý si naši občania so vstupom do schengenského priestoru spájajú, je historickým momentom v plnom rozsahu a možno ho porovnať len s pádom železnej opony, ku ktorému došlo pred necelými dvadsiatimi rokmi.
(CS) Vážené dámy, vážení páni, teší ma, bez ohľadu na technické problémy, že sme všetci spoločne hlasovali o správe potvrdzujúcej, že nové členské štáty vrátane Českej republiky budú pripravené na vstup do schengenského priestoru už v roku 2008. Oceňujem úsilie a otvorenosť, s ktorými sa členské štáty a Komisia venovali intenzívnym technickým rokovaniam, ktoré sú podmienkou rozšírenia priestoru. Rozšírený schengenský priestor bude nepochybne náročnejší, pokiaľ ide o vnútornú bezpečnosť v Európe, ale na druhej strane, a to by som chcela zdôrazniť, predstavuje konečne zavŕšenie a naplnenie práva občanov na voľný pohyb v skutočne jednotnom priestore. Budúci rok bude Európa celistvá ako nikdy v histórii. Železná opona je definitívne mŕtva a za to vám ďakujem.
- (PL) Vážený pán predseda, pristúpenie Poľska k schengenskému priestoru prináša nielen potenciálne výhody spojené s pohodlnosťou prekračovania hraníc, ale aj hrozby.
Jedným z negatívnych javov, ktorému Poľsko už niekoľko rokov čelí sú ťažkosti, s ktorými sa stretávajú občania z krajín našich východných susedov, ktorí vstupujú na územie našej krajiny vrátane Poliakov žijúcich v Bielorusku a na Ukrajine. Nedostatok hraničných kontrol môže viesť k mnohým negatívnym javom súvisiacim s kriminalitou a nezákonným prisťahovalectvom. Rovnako sa obávame opatrenia na odstránenie vnútroštátnych hraničných kontrol v členských štátoch a ich nahradením celoeurópskymi hraničnými službami EÚ. Z tohto dôvodu som sa hlasovania o tejto záležitosti zdržal.
písomne. - (PT) V súlade s tým, čo sme vždy zastávali sa domnievame, že oblasti spravodlivosti a vnútorných vecí sú ústrednými právomocami štátov, najmä Portugalského štátu. Z tohto dôvodu nesúhlasíme s ich postupným prenosom na nadnárodné inštitúcie EÚ v procese, v ktorom sa každý nový "pokrok" oprávňuje na základe predchádzajúceho "pokroku".
Toto je aj prípad vytvorenia schengenského priestoru s jeho schengenským acquis, ktorý slúži ako katalyzátor na komunitarizáciu politík alebo opatrení súvisiacich s hraničnými kontrolami či už sú to víza, azyl alebo prisťahovalectvo, alebo s policajnými a súdnymi mechanizmami.
O to viac, keď k takejto "komunitarizácii" dôjde v rámci, v ktorom hlavné sily EÚ, spoločne, zabezpečia, aby im rozhodovací proces umožňoval ochraňovať a zabezpečovať vlastné záujmy, čo nie je prípad Portugalska.
Ako sme vyhlásili, základná medzinárodná a európska spolupráca medzi zvrchovanými štátmi s rovnakými právami týkajúcimi sa týchto záležitostí je jedna vec, avšak neprijateľné prebratie základných prvkov zabezpečenia národnej zvrchovanosti a demokracie v prospech nadnárodných inštitúcií, ktorým dominujú hlavné sily EÚ, s cieľom vybudovať "Pevnosť Európu" je úplne iná vec..
písomne. - (IT) Vážený pán predsedajúci, dámy a páni, hlasujem v neprospech tejto správy keďže, ako som už niekoľkokrát, naposledy celkom nedávno, vysvetlil v mojich príspevkoch do diskusií v parlamente, že kategoricky nesúhlasím so Schengenskou dohodou. Osobitne s ňou nesúhlasím v čase, keď sa z tejto dohody stáva prostriedok pre nezákonných prisťahovalcov a nebezpečné pohyby v rámci EÚ.
Hranice týchto krajín, ktoré hodlajú pristúpiť k schengenskému acquis sú ľahkým cieľom pre zločincov. Budú predstavovať ďalšie miesto vstupu pre nekontrolované prisťahovalectvo z krajín bývalého sovietskeho bloku a Stredného Východu, pričom nehovorím o spoločenskom zmätku, ku ktorému voľný pohyb občanov v rámci EÚ nepochybne, v Taliansku a v iných krajinách, vedie.
Schengenská spolupráca musí byť naďalej otvorená pre všetky členské štáty, ktoré sa hodlajú pridať a podieľať sa na tejto spolupráci. Na druhej strane je nesmierne dôležité, aby všetky krajiny, ktoré sa zúčastňujú na spolupráci, už v čase pristúpenia spĺňali požiadavky, pretože z tejto spolupráce vyplýva aj ochrana spoločných vonkajších hraníc. Ak v niektorej krajine existujú nedostatky, Švédsko nemá možnosť skontrolovať ochranu hraníc. Šetrenia preukázali, že existujú problémy, ktoré musia byť vyriešené a že by bolo rozumné odložiť pristúpenie, kým nebudú splnené všetky požiadavky.
písomne. - (SV) V rámci tohto vysvetlenia hlasovania my, podpísaní poslanci Európskeho parlamentu za švédsku Sociálno-demokratickú stranu, vysvetľujeme, ako sme hlasovali o správe pána Braghetta.
Domnievame sa, že je veľmi dôležité stanoviť plán na obnovu zásob tuniaka modroplutvého. Tuniak modroplutvý je už veľmi dlho ohrozeným druhom v dôsledku masívneho nadmerného výlovu. V tejto situácii existuje riziko poškodenia celého ekosystému v príslušných rybolovných vodách. Domnievame sa však, že stanovisko Komisie nie je celkovo primerané, a preto sme hlasovali v jeho neprospech.
Hlasovali sme v prospech pozmeňujúcich a doplňujúcich návrhov 4 a 6, ktoré predložil výbor - dvoch pozmeňujúcich a doplňujúcich návrhov, ktorých následkom je odstránenie dvoch, podľa nášho názoru, otáznych výnimiek z rybolovu tuniaka modroplutvého.
Podporili sme aj pozmeňujúci a doplňujúci návrh 13, v ktorom sa presadzovalo, aby sme prijali plán na obnovu hodný svojho mena. V návrhu sa zachádzalo ďalej ako v pôvodnom návrhu, čo v plnej miere podporujeme. Úroveň zásob tuniaka modroplutvého je stále nebezpečne nízka a Európska únia musí konať zodpovednejšie, pokiaľ ide o obnovu zásob tuniaka modroplutvého.
písomne. - (FR) Chcel by som vysvetliť hlasovanie o správe o pláne obnovy zásob tuniaka modroplutvého vo východnom Atlantiku a v Stredozemnom mori.
Vzhľadom na skutočne kritický stav zásob tuniaka modroplutvého reaguje Európska únia prostredníctvom svojho nariadenia takto: progresívnym znižovaním kvóty úlovkov, obmedzením obdobia rybolovu a sprísnením kontrolných opatrení zameraných na boj proti nezákonnému rybolovu. Podporujem tieto návrhy.
V prvom rade vyplýva zo skutočnosti, že vedci už teraz tvrdia, že ustanovenia tohto nariadenia nepostačujú na zabezpečenie obnovy zásob. Domnievajú sa, že by bolo oprávnené stanoviť kvóty, ktoré prekračujú ročnú mieru výlovu, ktorú stanovila Medzinárodná komisia na ochranu atlantických tuniakov (ICCAT). Mám pocit, že im treba dôverovať, a tak som podporil pozmeňujúci a doplňujúci návrh 13, ktorý predložila Skupina zelených/Európskej slobodnej aliancie.
Vzhľadom na prítomnosť flotíl z nečlenských krajín EÚ, akými sú Líbya, Turecko, Tunisko, Japonsko a Čína, ktoré nie sú členmi komisie ICCAT vo vodách Stredozemného mora, je evidentné, že nariadenie, o ktorom hlasujeme bude účinné len, ak sa tieto krajiny zaviažu k ustanoveniam, ktoré sa v ňom stanovujú a nemáme istotu, že tak urobia.
Ďalším bodom programu je rozprava o siedmich návrhoch uznesenia o kresťanských komunitách na Blízkom východe.
autor. - (IT) Vážená pani predsedajúca, dámy a páni, náboženská sloboda je objektívnym faktorom pre posudzovanie dodržiavania ľudských práv. Násilie, ktorým trpia kresťania na celom svete, je útokom a súčasne výzvou pre ľudskú dôstojnosť.
Zamýšľal som tento návrh uznesenia predložiť na poslednej plenárnej schôdzi v októbri, ale koordinátor politických skupín ma požiadal o odloženie uznesenia na novembrovú plenárnu schôdzu, aby sme získali čas na pripravenie podrobnejšieho textu so širšou podporou. V texte, o ktorom budeme hlasovať dnes popoludní a ktorý je výsledkom kompromisu medzi socialistami, liberálmi, skupinou Únia za Európu národov a skupinou Nezávislosť a demokracia, zostali zachované významné prvky pôvodného návrhu uznesenia.
Boli sme tiež schopní doplniť konkrétne odkazy na akty násilia a porušovania práv kresťanských komunít, ktoré boli tento rok spáchané nielen na Blízkom východe, ale aj v iných častiach sveta. Tieto udalosti sa týkajú najmä Iraku, Egypta, Pakistanu, Turecka, Číny a Vietnamu, a skutočne to bola intenzívna koordinácia vyvinutá v niekoľkých posledných dňoch a následné odhalenie početných prípadov mimo Blízkeho východu, ktoré nás viedlo k hľadaniu nového, vhodnejšieho titulu, a síce "vážne udalosti, ktoré ohrozujú existenciu kresťanských a ďalších náboženských komunít".
Text očividne nezahŕňa všetko násilie namierené proti kresťanom, napríklad v Eritrei alebo Severnej Kórei. I tak by som vás, dámy a páni, rád požiadal, aby ste rozoznali politické posolstvo tohto textu, vzťahujúce sa aj na tie krajiny a incidenty, ktoré neboli spomenuté. Od začiatku mi nutnosť spojenectva s ďalšími skupinami dovoľovala vysvetľovať, že toto uznesenie nemá v žiadnom prípade za cieľ znovu oživiť konflikt civilizácií. Európa bola vždy v prvej línii, keď išlo o ochranu menšinových práv, a nemôže naďalej ignorovať narastajúce škody spôsobené toľkým kresťanom.
Dnes, dámy a páni, sa náš Parlament môže vyjadriť k naliehavej a dôležitej téme, v prospech ochrany života a náboženskej slobody nielen kresťanov, ale i miliónov ľudí všetkých vier. Preto by som rád požiadal...
autor. - Vážená pani predsedajúca, v mene Socialistickej skupiny vyjadrujem našu plnú podporu tomuto spoločnému návrhu uznesenia o náboženskom prenasledovaní.
V priebehu jednej minúty sa môžem len dotknúť niektorých zložiek tohto uznesenia a chcem sa zamerať na útrapy pôvodnej kresťanskej komunity v Iraku, ktorá svojho času predstavovala takmer 10 % obyvateľstva. Ako človek, ktorý podporuje a je podporovaný kampaňou Zachráňte Asýrčanov (Save the Assyrians), musím povedať, že tento Parlament je zvyknutý opierať sa o kompromisnú zhodu, čo niekedy vyúsťuje do nivelizácie a straty významu.
To platí aj o tomto uznesení. Odôvodnenie K odsudzuje situáciu asýrskych obcí v tureckých pohraničných oblastiach. Prečo? Pretože turecká vláda fakticky bombarduje asýrske obce, tvrdiac, že skrývajú militantov PKK, čo sa zdá byť nepravdepodobné. V odôvodnení S uznesenie poukazuje na situáciu v Sýrii, kam utiekli desaťtisíce, ak nie stotisíce utečencov z Jordánska, avšak hranica sa momentálne uzatvára.
Vážená pani predsedajúca, dovoľte mi začať vyjadrením mojej spokojnosti a povďačnosti ostatným spoluautorom uznesenia, ktoré sa zaoberá tak dôležitým problémom, ako sú udalosti okolo kresťanských komunít v niektorých blízkovýchodných štátoch, ako aj vo svetovom meradle.
Súčasne by som ako jeden zo signatárov uznesenia rád zdôraznil, že záruka náboženskej slobody je prvým krokom k dosiahnutiu základných ľudských práv, a prípady prenasledovania kresťanov, ku ktorým dochádza na celom svete, sú základným príkladom porušovania týchto práv.
Ďalej, majúc na pamäti skutočnosť, že sme svedkami nedostatku akejkoľvek odozvy v tejto veci zo strany úradov, inštitúcií a politických hnutí celého sveta, znovu by som rád vyzdvihol význam predmetného uznesenia na obranu práv kresťanov a zdôraznil, že skupina Únia pre Európu národov ho plne podporuje.
autorka. - (FR) Vážená pani predsedajúca, neodvážim sa predstaviť si, ako by sa tvárili moji kolegovia poslanci za skupinu PPE, keby zistili, že ASEAN alebo štáty Perzského zálivu prijali uznesenie o moslimských komunitách v Európe. Bolo by to pociťované ako nepríjemný šok, znak agresie, neprijateľné zasahovanie náboženskej autority z nečlenskej krajiny EÚ do vzťahov medzi našimi členskými štátmi a náboženskými menšinami. Nerob druhým to, čo nechceš, aby oni robili tebe, i to je kresťanská zásada.
Celkom vážne, bolo by také uznesenie vnímané ako výzva k tolerancii a medzikultúrnemu a náboženskému dialógu? Určite nie! Európska únia, taká hrdá na svoje hodnoty, by urobila rozumne, keby v súvislosti s týmito výnimočne citlivými záležitosťami ukázala štipku súdnosti a úcty k medzinárodným dohovorom.
Keď hodláme riešiť porušovanie práv príslušníkov náboženských menšín a odsudzovať vraždy kresťanov či obmedzovanie slobody vierovyznania, máme na výber medzi dvomi rovnako dobre odôvodnenými prístupmi. Prvým je diskutovať s krajinou na základe jej medzinárodných záväzkov a našich vzájomných dohôd a žiadať ju, aby vyšetrovala, súdila vinníkov a zabezpečila, aby boli práva náboženských menšín dodržiavané, a to je to, čo tu robíme pravidelne.
Druhý prístup je prístup uplatňovaný OSN prostredníctvom uznesenia, ktoré predložilo 12 krajín a všetky štáty EÚ a ktoré sa týka odstránenia všetkých foriem intolerancie a diskriminácie založených na náboženstve, viere a slobode myslenia a svedomia, pretože v medzinárodnom práve - a toto je veľmi cenné - je to všetko prepojené. Práva jedinca na vieru, na náboženstvo, na myslenie a na svedomie sa vzájomne podmieňujú.
Čo dnes spravíme, keď prijmeme tento neakceptovateľný text, ktorý navrhujete? Budeme ignorovať prácu, ktorú vykonávajú naše členské štáty v OSN a zaujmeme odlišný prístup, ktorý pravdepodobne podnieti určité krajiny, aby vo svojich medzinárodných vzťahoch zneužívali náboženské otázky. Pôjdeme oproti vyváženému prístupu, ktorý odporúča napríklad osobitná spravodajkyňa OSN pani Džahangirová, momentálne v domácom väzení v Pakistane, a v konečnom dôsledku urobíme situáciu náboženských menšín na celom svete, vrátane kresťanov, zraniteľnejšiu.
Znovu hovorím spoločne s odborníkmi na oblasť náboženskej slobody, ako napríklad Celosvetovou kresťanskou solidaritou, že toto uznesenie jednoducho zvyšuje ohrozenie tých, ktorých chceme chrániť.
autor. - (NL) Vážená pani predsedajúca, dámy a páni, ak nám naozaj ležia na srdci základné práva, nemôžeme nebyť znepokojení neistou pozíciou kresťanských komunít na Blízkom východe. Predmetný návrh v tomto smere povzbudzuje všetky európske inštitúcie.
Nedávna návšteva delegácie nášho Parlamentu nám dala lepšiu predstavu o každodennom živote libanonských kresťanov. Majú strach, že skončia v pozícii akýchsi občanov druhej triedy, tak ako ich súverci v takmer všetkých krajinách regiónu.
Sú konfrontovaní s priamou voľbou medzi osobnou slobodou a osobnou dôstojnosťou, svojím náboženským presvedčením. Dnešní libanonskí kresťania si chcú uchovať oboje.
Reálne politické násilie posledných rokov teraz v krajine cédrov priamo dolieha na kresťanov. Len tento týždeň uviedol informátor z Libanonu, že hoci kresťania nie sú hlavným terčom, väčšina zavraždených politikov pochádza z kresťanského prostredia a takisto aj novinári, ktorí sa stali terčom útokov, a toto zastrašuje kresťanských obyvateľov Libanonu.
autor. - Vážená pani predsedajúca, po tisíce rokov bola existencia človeka na zemi sprevádzaná hrôzou zo smrteľných síl mimo jeho schopností obrany a chápania. Také sily siahajú od ničivých prírodných javov po nepochopiteľné telesné a duševné choroby. Bezmocné postavenie človeka sa stalo znesiteľnejším prostredníctvom viery v nadradenú moc, ktorú nazval "Bohom". Rôzne ľudské skupiny rozvinuli odlišné chápanie a odlišný prístup k Bohu.
Výsledkom bolo vytvorenie veľkého množstva náboženstiev. Tie sú samozrejme ľudským a nie božským výtvorom a preto trpia niekoľkými slabinami. Medzi takéto slabiny patrí fanatizmus, dogmatizmus a neschopnosť akceptovať právo iných ľudí na odlišnú vieru. Tieto slabiny sa medzi jednotlivými náboženstvami líšia v početnosti a intenzite a bohužiaľ boli často zneužité extrémistickými náboženskými vodcami a bezškrupulóznymi politikmi.
To viedlo k náboženským vojnám a páchaniu opovrhnutiahodných zločinov na ľudských bytostiach v mene náboženstva. Kresťanstvo ani islam, dve z hlavných náboženstiev ľudstva, sa nevyhli týmto smutným previneniam a história je plná hanebných príkladov, ktoré to ilustrujú. Postupom času sa samozrejme väčšina náboženstiev stala zrelšími a humánnejšími a to určite platí o kresťanstve. Nanešťastie však k tejto zmene nedošlo v prípade niektorých ďalších náboženstiev.
To je dôvod, prečo v niektorých krajinách, najmä moslimských krajinách, sú kresťania prenasledovaní, niekedy s krajnou zločinnou energiou a niekedy so súhlasom politických skupín a dokonca vlád. To je naozaj veľmi smutná situácia týkajúca sa celej škály krajín či regiónov na celom svete, z ktorých niektoré už dnes boli v tomto Parlamente zmienené, ale ešte charakteristickejšia je pre Blízky východ.
Dúfame, že týmto uznesením obrátime pozornosť na perzekúciu kresťanov v týchto krajinách, a nádejame sa, že pomôžeme zaistiť, aby politické a rovnako náboženské autority v týchto krajinách plne pochopili, že takéto agresívne správanie sa nezhoduje ani s princípmi úcty k ľudským právam, ani so skutočným učením súcitného náboženstva.
. - Ďalším bodom programu je rozprava o šiestich návrhoch uznesení o situácii v Uzbekistane.
(ET) Vážená pani predsedajúca, dámy a páni, rada by som pripomenula, čo v tejto rokovacej sále povedal pred pár dňami francúzsky prezident, pán Nicolas Sarkozy: všetci tí, ktorí nerešpektujú naše hodnoty a namiesto nich uprednostňujú získavanie nových obchodných zmlúv, prehrali na všetkých frontoch. Tam, kde sa zúčastňuje Uzbekistan a v širšom zmysle celá Stredná Ázia, existuje nebezpečenstvo, že v prístupe k energetickým zdrojom tohto regiónu začnú prevažovať záujmy jednotlivých krajín nad našimi spoločnými hodnotami. Žiaľ, prejavuje sa to aj v neschopnosti odsúhlasiť návrh uznesenia na podporu skupiny PPE-DE a UEN vo veci rozhodnutia Rady prerušujúceho na 6 mesiacov zákaz udeľovania víz predstaviteľom Uzbekistanu, bez toho, aby došlo ku zmene v otázke ľudských práv.
V návrhu uznesenia sa tiež spomína mimoriadne kritická situácia v oblasti ľudských práv v Uzbekistane. Do dnešného dňa však v Uzbekistane panuje názor, ktorý som aj ja sám počula na vlastné uši, že ľudské práva sú vnútornou záležitosťou krajiny. S týmto prístupom nemôžeme súhlasiť. Vyzývam vás, aby ste podporili prvú, kritickejšiu verziu návrhu uznesenia.
autorka. - (DE) Pani predsedajúca, pán komisár, dámy a páni, ako demokratická inštitúcia nesmieme dopustiť, aby sa kdekoľvek na svete nerešpektovali ľudské práva. Avšak je pre nás rovnako neprijateľné, aby sa v tomto Parlamente, bez toho, aby sme sa zamysleli, riskovali diplomatické vzťahy a medziparlamentná spolupráca medzi EÚ a Uzbekistanom. Pri pohľade na návrhy uznesení, ktoré predstavila Socialistická skupina v Európskom parlamente, Skupina Aliancie liberálov a demokratov za Európu a ľavicové skupiny, je jednoznačne jasné, že ide o preteky v ničení diplomatických vzťahov.
V poslednom uznesení Parlamentu z októbra 2006 sme sa zaviazali ku konštruktívnemu riešeniu zameranému na dialóg. Dnes sa však nesnažíme o dialóg, ale zabuchujeme dvere. Zodpovednosť za to nemožno pripísať mojej politickej skupine, preto vás žiadam, aby ste odmietli návrhy uznesení predložené politickou skupinou PSE, ALDE a ľavicou.
V prospech návrhu uznesenia, ktorý predložila naša politická skupina spolu so skupinou Únie za Európu národov, hovorí toto. Politická situácia v Uzbekistane nie je v nijakom prípade uspokojivá. Situácia v oblasti ľudských práv sa v mnohých ohľadoch stáva alarmujúcou. Napriek všetkému predsa len vidieť istý pokrok. Napríklad 8. a 9. mája tohto roku sa v Taškente uskutočnilo prvé kolo dialógu o ľudských právach medzi Európskou úniou a Uzbekistanom. Akékoľvek uznesenie musí odzrkadľovať aktuálnu situáciu a súčasné uznesenie môže byť založené jedine na nej.
autor. - (PL) Pani predsedajúca, rád by som začal poďakovaním sa spoluautorom uznesenia. Zároveň by som, pamätajúc na základné usmernenia Spoločenstva týkajúce sa ochrany ľudských práv, ktoré boli prijaté v roku 2004, rád zdôraznil potrebu zlepšenia vzťahov medzi Európskou úniou a Uzbekistanom. Predsa len by som rád zdôraznil, že tieto vzťahy by mali byť založené na zásadách demokracie, právneho štátu a dodržiavania ľudských práv, pričom by sa mal mimoriadny dôraz klásť na posledné spomenuté.
Navyše s ohľadom na rozhodnutie prerušiť na obdobie šiestich mesiacov určité sankcie uložené Uzbekistanu podporujem iniciatívu zameranú na monitorovanie pokroku v dodržiavaní ľudských práv v tejto krajine. Negatívne rozhodnutie uzbeckého ministerstva spravodlivosti týkajúce sa uznania úradu monitorujúceho dodržiavanie týchto práv dokazuje, že by sme v tejto oblasti mali vyvinúť ešte väčší nátlak.
Ako podpredseda tohto Parlamentu zodpovedný za susedskú politiku inter alia v Uzbekistane vyzývam medzinárodné inštitúcie a najmä uzbecké úrady, aby podnikli podporné kroky, ktoré povedú k rozvoju občianskej spoločnosti.
autorka - (FR) Pani predsedajúca, toto uznesenie má jednoduchý cieľ: povedať pravdu. Toto nás žiada urobiť uzbecký národ a aktivisti v oblasti ľudských práv.
Situácia je akútna z dôvodu atentátov na novinárov a disidentov, ku ktorým došlo v priebehu niekoľkých posledných mesiacov, ako aj pre závery Rady z 15. októbra, ktoré boli nesprávne prezentované ako diplomatické víťazstvo prezidenta Karimova. Dôležitou skutočnosťou je, že sankcie boli predĺžené na 12 mesiacov, pretože masaker v meste Andijan nebol vyšetrený a stretnutia odborníkov nepriniesli žiadny výsledok.
Pokiaľ ide o zrušenie zákazu udeľovania víz na dobu 6 mesiacov, súhlasíme, že by tento zákaz mal byť automaticky obnovený, ak v priebehu šiestich mesiacov nebudú splnené stanovené vysoké kritériá, ako napr. návštevy špeciálnych spravodajcov Spojených národov.
Na druhej strane nás netešia vyjadrenia o údajnom pokroku dosiahnutom v oblasti ľudských práv. Stále napríklad nedošlo k zrušeniu trestu smrti a dialóg o ľudských právach medzi EÚ a Uzbekistanom je prerušený.
Na záver, týmto uznesením odsudzujeme zavraždenie viacerých nezávislých novinárov a disidentov a žiadame, aby boli tieto vraždy oficiálne a nezávisle vyšetrené.
Znepokojujú ma zámery politických skupín PPE-DE a UEN. Navrhujú, aby sme pri vysvetľovaní záverov Rady zašli ďalej ako všetky členské štáty: aby sme ich nepokladali za prerušenie zákazu udeľovania víz, ale za definitívne zrušenie víz. Podľa ich odseku 3 je neúčinnosť sankcií povzbudením pre uzbecký režim, čo nemá zmysel z rozumového ani z politického hľadiska. Text vôbec nespomína 13 aktivistov v oblasti ľudských práv, oslobodenie ktorých požadoval vo svojom liste pán predseda Pöttering .
Na záver spomeniem, že sa odsek 9 zaoberá zložitou situáciou organizácie Human Rights Watch. To je síce pekné, ale organizácia dosť jasne uviedla, že nechce byť spomenutá v uznesení, ktoré je technicky nesprávne a škodlivé pre aktivistov v oblasti ľudských práv ako aj pre uzbecký národ a ktoré by v konečnom dôsledku, to uzná každý, využil diktátor, prezident Karimov, ako nástroj propagandy.
V dôsledku toho žiadam poslancov z frakcií PPE-DE a UEN, aby sa pripojili k vážnemu postoju, ktorý potrebujeme v tejto veci zaujať, a aby s ohľadom na uzbecký národ podporili náš návrh uznesenia, ktorý nehovorí nič iné len pravdu o situácii v oblasti ľudských práv v Uzbekistane.
autor. Pani predsedajúca, neochvejnosť tyranského vládneho režimu v Uzbekistane vedeného pánom Karimovom je rakovinou demokracie. Karimovov režim je zodpovedný za uplatňovanie politiky teroru a korupcie v krajine, pričom obeťami sú samozrejme najmä občania Uzbekistanu. Títo ľudia sú terčom svojvoľného uväzňovania a zadržania, mučenia a týrania, pričom zo strany medzinárodného spoločenstva ako aj EÚ existovalo mnoho žiadostí o demokratické reformy, ale pán Karimov ich bez povšimnutia ignoruje.
To mi pripomína iného človeka, ktorý svojej krajine vládne podobným totalitárnym spôsobom a nevšíma si tých, ktorí žiadajú o zavedenie demokratických reforiem. Hovorím o Abdullahovi, kráľovi Saudskej Arábie, krajiny, kde nemajú ženy volebné právo, nesmú šoférovať a vážne porušenia ľudských práv sú na dennom poriadku.
Z tohto hľadiska sú, žiaľ, niektoré vlády EÚ zodpovedné za dvojité normy: zúrivo útočia na pána Karimova, čo je celkom správne, ale ku kráľovi Abdulláhovi sú naozaj veľmi mierne. V skutočnosti sa nedávno kráľovi Abdulláhovi počas jeho oficiálnej návštevy vo Veľkej Británii a Taliansku dostalo extravagantného prijatia.
Hlavným rozdielom medzi Uzbekistanom a Saudskou Arábiou sú peniaze, ich množstvo; a pokiaľ bude kráľ Abdulláh míňať svoje miliardy v Británii a Taliansku, jeho účasť na hrubom porušovaní ľudských práv a demokratických inštitúcií v jeho krajine môže byť jednoducho prehliadaná. To je, predpokladám dôvod, prečo môj návrh, aby sme tu dnes diskutovali o situácii v Saudskej Arábii, formálne odmietli takmer všetky politické skupiny. Verím, že nabudúce budeme viac senzitívni.
Pani predsedajúca, Uzbekistan potrebuje radikálnu zmenu. Prvý impulz tohto smerovania bol udusený v zárodku 13. mája 2005 brutálnou silou, ktorá si vyžiadala životy stoviek protestujúcich. Odvtedy okolitý svet stíchol na podozrivo dlhý čas. Inciatívne sa niečo mierne zmenilo na základe našej naliehavej tematickej rozpravy, ktorá sa konala 27. októbra 2005.
Známejšie štáty ako Uzbekistan, Gruzínsko a Bielorusko nie sú jedinými príkladmi toho, ako autoritárske režimy prevzali moc po rozpade Sovietskeho zväzu; stalo sa to aj v prípade Turkménska a Uzbekistanu. V týchto krajinách nezvíťazila demokracia, ale malá skupina ľudí, ktorí získali skúsenosti v aparáte a bezpečnostných silách bývalého štátu.
Nemajúc iný cieľ ako ostať pri moci, premenili títo ľudia štátne podniky na svoj súkromný majetok, zmanipulovali výsledky volieb, dali opozícii čo najmenej priestoru, obmedzili slobodné organizácie, potlačili slobodu tlače a, ak to bolo potrebné, násilne zakročili proti svojim vlastným občanom. Tento stav, žiaľ, aj naďalej trvá v Uzbekistane.
V dnešnej dobe je postoj Európy voči Uzbekistanu až priveľmi ovplyvnený hospodárskymi a vojenskými záujmami. Zdá sa, že diktatúra v Uzbekistane bude môcť existovať aj naďalej, pretože preukázala svoju užitočnosť počas vojenského zákroku v Afganistane. Takýto postoj by úplne zničil dôveryhodnosť európskych nárokov v oblasti ľudských práv a demokracie. Európa nesmie podriadiť práva a slobody Uzbekov iným záujmom.
v mene skupiny PSE. - (DE) Pani predsedajúca, počas nemeckého predsedníctva Rady boli po jasnom zákroku zo strany nemeckej spolkovej vlády sankcie voči Uzbekistanu zmiernené pod podmienkou, že Karimova vláda zlepší v krajine situáciu v oblasti ľudských práv. Bohužiaľ, mučenie sa stále často využíva v uzbeckých väzeniach a situácia v oblasti ľudských práv sa nezmenila vôbec. Dozvedáme sa to od medzinárodných organizácií, ktoré sú svedkami vážnych útokov na občiansku spoločnosť. Terčom útokov sú nielen organizácie na ochranu ľudských práv, ale aj organizácie žien, informačné centrá a mnoho ďalších organizácií. Aktivisti v oblasti ľudských práv sú odsúdení na dlhé tresty odňatia slobody a veľa aktivistov vrátane novinárov muselo utiecť.
Sankcie nesmieme zmierniť ani odstrániť. Opäť sme raz, dokonca v tomto Parlamente, svedkami toho, že existujú rôzne názory na ľudské práva, akonáhle ide o prístup k nerastným surovinám, resp. keď o nerastné suroviny nejde. Musíme vyslať jasný signál, že takýto prístup odmietame.
v mene skupiny Verts/ALE. - (ES) Pani predsedajúca, rád by som v tejto rozprave využil príležitosť na to, aby som Parlament upozornil a upriamil jeho pozornosť na skupinu ľudí, ktorá je v Uzbekistane veľmi prenasledovaná; a nielen v Uzbekistane, ale aj v Turkménsku. Ide predovšetkým o populáciu lesbičiek, homosexuálov, bisexuálov a transsexuálov.
Homosexuáli a lesbičky sú zvyčajne prenasledovaní dvojnásobne: v mnohých prípadoch preto, že sú aktivistami, ale aj preto, že sú homosexuálmi a lesbičkami. Ten, kto verejne prejaví svoju príslušnosť k tejto skupine, môže dostať trest odňatia slobody v dĺžke dva až päť rokov alebo za to môže byť morálne odsúdený.
. - Ďalším bodom programu je rozprava o šiestich návrhoch uznesení o situácii v Somálsku.
autor. - Pani predsedajúca, veľa generácií ľudí zo Somalilandu a Somálska prichádza do môjho volebného obvodu v Londýne. Majú za sebou dlhoročnú prácu v britskom obchodnom loďstve a domov posielajú zarobené peniaze. Počas svojho pôsobenia v britskom parlamente som bol podpredsedom Britsko-somálskej parlamentnej skupiny. Niekedy sme sa zaoberali problémami a inokedy sme riešili osobné problémy a pod.. Bolo ich naozaj dosť. Somálčania sú skvelí ľudia, no nevládnu im skvelí politici.
Teraz sa situácia ešte viac zhoršila. Pred sebou máme nefungujúci štát. Krajina má jednu z najhorších zdravotných štatistík na svete - taká je situácia. Obyvatelia Somálska dennodenne čelia násiliu a neustále rastúcej úmrtnosti matiek a detí. Stávajú sa obeťami krížovej paľby medzi Etiópčanmi, vládnymi jednotkami a súdnymi milíciami. Z tohto dôvodu je táto otázka dnes na programe. Vidíme, aký hrozný je dnes život v Somálsku. Vidíme do oči bijúcu nutnosť poskytnúť humanitárnu pomoc, no stále sa nám nepodarilo dopraviť ju do krajiny. Vidíme, že treba mierové sily, a vítame prísľub Africkej únie, no nesúhlasíme s tým, čo Africká únia v súčasnosti poskytuje. Nie je to to, čo bolo sľúbené.
Jediné, čo sa tam momentálne nachádza, sú jednotky z Ugandy. Kým sa dosiahne prisľúbený počet 8 000 jednotiek, Etiópčania už nebudú nažive. Musíme nájsť spôsob, ako začať rozhovory: cezhraničné rozhovory, rozhovory napriek niektorým našim tradičným predsudkom, pretože, ak ľudia nezačnú diskutovať, nenastane stabilita, a ak nenastane stabilita, krajina nebude mať budúcnosť. Ak neexistuje perspektíva do budúcnosti, zomrie čoraz viac ľudí. My za to nebudeme niesť zodpovednosť, ale takisto túto situáciu ani nepomôžeme zvrátiť.
autor. - (ES) Pani predsedajúca, rád by som zdôraznil význam tohto uznesenia, a to najmä v kontexte rozpravy, ktorá sa konala dnes ráno. Hovoríme zreteľne o tom, ako riešiť situáciu v takzvaných citlivých štátoch. Somálsko nie je len citlivý štát, ale aj nefungujúci štát.
Na tomto mieste však nesmieme zabúdať na to, čo povedal pán Bowis, že obrovská vlna násilia, ktorá v súčasnosti existuje v krajine, je v prvom rade zapríčinená neustálym prísunom zbraní, najmä ľahkých zbraní a munície, ktoré prichádzajú z ostatných krajín regiónu a v mnohých prípadoch priamo zo západných krajín vrátane Európskej únie.
Preto nesmieme zabúdať, že sme okrem reagovania na súčasné okamžité následky situácie v Somálsku zodpovední aj za túto situáciu, a keď hovoríme o záväzku a povinnosti chrániť, lebo tomu sa venujeme v takýchto druhoch rozpravy, musíme prevziať aj zodpovednosť za prevenciu, napríklad formou kontroly vývozu zbraní.
autorka. - (PT) Včera došlo v meste Mogadišo k podnecovaniu útokov na jednotky Africkej únie - taká je miera tragédie a straty kontroly, ktoré ničia Somálsko, a postihujú celý Africký roh. Naliehavou záležitosťou musí byť pre EÚ vyvinutie nátlaku na všetky strany, ktoré sú zapojené do konfliktu, aby sa zaviazali zrealizovať inkluzívny proces národného zmierenia, dokážuc prekonať politické otázky v zárodkoch krízy. Prechodná vláda ostane len fikciou, ak ani naďalej nepodnikne kroky na ochranu civilného obyvateľstva a nezabezpečí humanitárnu pomoc.
Vychádzajúc z aktuálnej správy OSN je Somálsko zaplavené zbraňami viac, ako kedykoľvek predtým. Je dôležité, aby boli krajiny a dodávatelia porušujúci zbrojné embargo uvalené v roku 1992 zastavení a niesli za to zodpovednosť. Dovoľte mi na záver povedať, že mierové jednotky Africkej únie musia byť bez akýchkoľvek pochybností posilnené a okupačné etiópske jednotky musia odísť. Musíme si priznať, že etiópska intervencia, iniciovaná Bushovou administratívou s pasívnou spoluúčasťou Európskej únie nepriniesla mier ani vládu a dokonca ani nebojovala proti terorizmu v Somálsku. Priniesla iba väčšie utrpenie, chudobu a smrť ľuďom celého regiónu.
autor. - (PL) Pani predsedajúca, dnes tu hovoríme o tragédii, ktorá sa deje v Somálsku. Všeobecne povedané existujú 3 intervenčné opatrenia, ktoré možno použiť v takomto prípade: diplomatický tlak, hospodárske embargo a v prípade potreby vojenský zásah. Existuje však aj štvrtá možnosť, ktorú sme doteraz nespomenuli, a síce, že krajiny Európskej únie by sa mali začať zbavovať svojich vlastných pochybných obchodov so skorumpovanými byrokratmi v rôznych postkoloniálnych krajinách, ktorí potom rozpútajú občiansku vojnu, často len z jednoduchého dôvodu, aby sa ich pseudoobchod rozvíjal.
Dovoľte mi povedať o téme, ktorú už spomenuli pán Romeva i Rueda i pani Gomesová, niečo iné: niet pochybností o tom, že zbrane používané v týchto krajinách vrátane Somálska, sú vyrábané a vyvážané z takzvaných demokratických štátov, zo štátov, ktoré sú ekonomicky rozvinuté. Štáty v tejto časti sveta by mali vyvinúť mimoriadny nátlak na svojich vlastných výrobcov zbraní a pseudoobchodníkov s nimi, aby zabezpečili, že nevyprovokujú ani sa nezúčastnia tej najhoršej katastrofy, ktorá sa v súčasnosti odohráva na našej planéte.
autor. - Pani predsedajúca, Somálsko bolo v minulosti predmetom uznesení Európskeho parlamentu a rezolúcií OSN. Žiaľ, situácia sa vôbec nezlepšila a dlhotrvajúca ničivá občianska vojna stále pokračuje. Z toho vyplývajúce tragické ľudské utrpenie pokračuje v podobe státisícov utečencov postihnutými chudobou, tisíckami podvýživených a umierajúcich detí a hláseniami o pohotovosti v oblasti nákazlivých chorôb ako cholera a hepatitída. Táto krajina je v zúfalej situácii, vládne jej anarchia a zákon džungle.
V tomto spoločnom návrhu uznesenia sme rovnako ako v predošlých predložili niekoľko prospešných návrhov, ako napríklad ukončenie všetkých cudzích vojenských intervencií v Somálsku (hlavne etiópskych a eritrejských) a úplnú realizáciu zbrojného embarga voči Somálsku, ktoré, hoci bolo uložené pred 15 rokmi, je, žiaľ, príliš slabé na to, aby sa stalo naozaj účinným.
Takisto sme výrazným odsúdením systematického prenasledovania tlače zo strany somálskej vlády a jej žalostného zlyhania pri vyšetrovaní vrážd novinárov, správy ktorých boli považované za kritiku vlády, vyzvali aj na ochranu slobody tlače.
Prekladáme tieto výzvy aj s vedomím, že pravdepodobnosť ich vypočutia je skutočne veľmi nízka. Stále však musíme dúfať, že na záver predsa len zvíťazí zdravý rozum a ľudský prístup a že sa somálsky národ napokon dožije života v mieri a prosperite.
Pani predsedajúca, Somálsko od roku 1991 ako štát v skutočnosti neexistuje, minimálne v zmysle územia bývalej talianskej kolónie. Iba na severe, na území bývalej britskej kolónie Somaliland, existuje určitá forma štátu, ktorá však nie je medzinárodne uznaná.
Územie tohto štátu si privlastnilo mnoho vojenských diktátorov, ktorí oscilujú medzi vzájomnými bojmi a spoluprácou. Armáda susednej Etiópie sa vyhlásila za ich ochrancu. Na druhej strane stojí Zväz islamských súdov, ktorý je ich spoločným nepriateľom a chce zjednotiť Somálsko na základe tradičných islamských predpisov a bez vojenských diktátorov.
Všetky doterajšie pokusy vytvoriť všeobecne rešpektovanú jednotnú vládu a pomôcť Somálsku, aby opäť fungovalo ako štát, zlyhali. Finančná podpora Komisie pre dočasné federálne orgány, ktoré vznikli v roku 2004, sa zdala byť oprávnená, no súčasne viedla k obvineniu, že sa Európska únia v konflikte priklonila na stranu Etiópie proti tým silám, ktoré sa snažili priviesť k moci prísny islamistický režim.
Taká európska politika, nech už je akokoľvek dobre myslená, nebude mať úspech bez podpory zo strany obyvateľov Somálska. Z tohto dôvodu je dobré, že návrh uznesenia, o ktorom budeme o chvíľu hlasovať, žiada ukončenie cudzích vojenských zákrokov a dialóg a zmierenie na vnútroštátnej úrovni.
Pani predsedajúca, od pádu režimu Siada Barrea v roku 1991 Somálsko nemalo správne fungujúcu vládu. V krajine vládne chaos a anarchia. V dôsledku konfliktu medzi rebelmi zo Zväzu islamských súdov a provizórnymi vládnymi jednotkami prišlo 850 000 ľudí o strechu nad hlavou a mnoho ďalších zomrelo.
Situácia v Somálsku je dramatická. Cholera sa šíri po celej oblasti, viac ako 1,5 milióna ľudí potrebuje urýchlene lekársku pomoc a desiatky tisíciek detí trpia podvýživou. Existuje reálna hrozba, že by tento konflikt mohol viesť k destabilizácii v celom regióne. Omnoho závažnejšie je, že zo sľúbených 8 000 vojakov Africkej únie bolo doteraz iba 1 600 rozmiestnených v sprostredkovateľských misiách.
Z tohto dôvodu by mali Africká únia, Spojené štáty, Európska únia a OSN zvýšiť humanitárnu a logistickú pomoc pre Somálčanov, ako aj zosilniť diplomatické úsilie o urýchlenie mierového procesu a vytvorenie stabilnej vlády na základe slobodných volieb v roku 2009 .
v mene skupiny UEN. - (PL) Pani predsedajúca, Somálsko leží na Somálskom polostrove známom aj ako Africký roh a je etnicky a nábožensky homogénnym štátom. Somálčania tvoria 97 % obyvateľstva a takmer 100 % z nich sa hlási k islamu.
Vďaka svojim prírodným zdrojom mala Somálska republika, ktorá vznikla v roku 1960, podmienky na dosiahnutie hospodárskeho rozvoja a slušného života pre svojich obyvateľov. Žiaľ, coup d'état (štátny prevrat) a občianska vojna, zmeny politického smerovania, kmeňové oddiely a účasť Zväzu islamských súdov s jeho prepojením na hnutie Taliban sa v boji o moc stali kombináciou, ktorá somálskemu ľudu vytvorila peklo na zemi.
Ako môžeme pomôcť týmto ľuďom? Riešenie somálskej otázky leží v rukách OSN a Africkej únie. V záujme Afriky by Africká únia mala zvýšiť svoje politické a vojenské aktivity, aby ochránila obyvateľstvo a vytvorila podmienky na poskytnutie absolútne nevyhnutej humanitárnej pomoci zo strany OSN a Európskej únie. Diskusia o porušovaní ľudských práv, ku ktorému v krajine dochádza vo veľkej miere, nezmení na situácii v krajine vôbec nič. Sú potrebné činy, ktoré by podporila aj Európska únia.
členka Komisie. - Pani predsedajúca, plne súhlasím s pánom Bowisom, že kým ľudia diskutujú, stále existuje nádej. Domnievame sa, že je nanajvýš aktuálne, že sme dnes dostali budíček ohľadom situácie v Somálsku, pretože súčasná situácia je vážnym ohrozením mieru a bezpečnosti nielen v tomto regióne, ale aj mimo neho. A somálskemu ľudu spôsobuje veľké utrpenie.
Ako viete, Únia prevzala kľúčovú úlohu v somálskom mierovom procese a vo vytváraní orgánov dočasnej vlády. Vždy sme sa snažili o politické riešenie s účasťou všetkých somálskych politických strán a pán komisár Louis Michel uskutočnil mierovú misiu, ktorá bola posledným zúfalým pokusom zachrániť mierový proces pred zásahom Etiópie v decembri 2006, a veľmi pomáhal pri poskytnutí podpory EÚ mierovej misii Africkej únie v Somálsku a otvoreniu skutočného kongresu národného zmierenia.
V Somálsku ide o humanitárnu katastrofu obrovských rozmerov a priestor pre humanitárnu pomoc sa zmenšuje, nehovoriac o zásahu voči nezávislým médiám a novinárom, ktorí zomierajú pri objednaných vraždách. Súčasný stav humanitárneho nešťastia dosiahol v južnom a strednom Somálsku alarmujúce rozmery. Odhaduje sa, že humanitárnu pomoc potrebuje 1,5 milióna ľudí vrátane viac ako 730 000 osôb vysídlených v rámci štátu, z ktorých je podľa odhadov jedna tretina vo veľkom ohrození. Odhaduje sa, že len za posledné dva týždne ušlo 173 000 obyvateľov Mogadiša pred násilím z mesta.
Rád by som vás tiež informovala, že v rámci reakcie na súčasnú humanitárnu krízu spolupracuje Úrad Európskej komisie pre humanitárnu pomoc (ECHO) s partnermi pri uskutočňovaní pomoci pre 1,5 milióna ľudí zabezpečujúc miestnym obyvateľom, osobám vysídleným v rámci štátu a hostiteľským komunitám prístup k vode, hygienickým zariadeniam, potravinám, liekom a pomoc živočíšnej výrobe a hospodárskym zvieratám. Tento rok bolo na pomoc Somálsku vyčlenených najviac prostriedkov v histórii; ide o sumu 20 miliónov EUR.
Konečné znenie návrhu programu, ktorý bol navrhnutý v súlade s článkami 130 a 131 rokovacieho poriadku, bolo rozdané. Boli navrhnuté tieto zmeny a doplnenia:
Pani predsedajúca, na programe rokovania je dnes vyhlásenie Komisie týkajúce sa dohôd o partnerstve s krajinami AKT a na základe tejto rozpravy má byť prijaté uznesenie. Dnes dopoludnia a v uplynulých dňoch naša skupina veľmi intenzívne diskutovala o tomto uznesení. Spolu s ďalšími skupinami sme sa usilovali pripraviť kompromisné uznesenie so zreteľom na dosiahnutie kompromisu. To sa, žiaľ, ukázalo ako nemožné. Nechceme však túto úlohu vzdať a stále sa usilujeme dosiahnuť kompromis skôr, ako bude nevyhnutné uplatniť rozhodujúce hlasovanie.
V mene svojej skupiny preto navrhujem, aby uznesenia týkajúce sa tohto vyhlásenia Komisie a hlasovanie o tomto uznesení boli odložené na decembrové zasadnutie. Bol by som veľmi rád, keby poslanci nášho Parlamentu podporili tento postup, čo by poskytlo určitý priestor na rokovanie o kompromise.
Pán Schulz, touto témou sa budeme zaoberať, až keď bude vhodný čas, podľa programu práce.
spoločná rozprava o železniciach Spoločenstva sa uskutoční pred uvedením správy pani Hieronymiovej o televíznom vysielaní.
o správe pána Ortuonda Larreu o interoperabilite systému železníc Spoločenstva sa bude hlasovať na nasledujúcej schôdzi v Štrasburgu.
bola podľa článku 43 ods. 1 schválená správa pána Leinena o zmene a doplnení nariadenia, ktorým sa stanoví finančné nariadenie o súhrnnom rozpočte Európskych spoločenstiev, a je prihlásená na hlasovanie;
bola odložená správa pána Bloklanda o nebezpečných chemických látkach na januárovú schôdzu, aby bolo možné dosiahnuť zmierenie v prvom čítaní.
Skupina socialistov ma požiadala, aby hlasovanie o návrhoch uznesenia o dohodách o hospodárskom partnerstve bolo odložené až na decembrové zasadnutie, a teda aby boli na predloženie textov stanovené nové termíny.
Pani predsedajúca, beriem na vedomie návrh na kompromis, ktorý predkladajú poslanci skupiny socialistov, a v mene skupiny PPE-DE musím vyhlásiť, že aj my sme otvorení voči kompromisu a nebudeme teda vystupovať proti tomuto návrhu. Vzhľadom na referendum vo Venezuele by sme však na decembrovom zasadnutí chceli zároveň prijať uznesenie o situácii v tejto krajine. Domnievam sa, že v duchu tohto kompromisu, a tiež v duchu vianočnej atmosféry, môžeme tieto návrhy upraviť.
Pán Pinheiro, táto téma sa netýka Venezuely, ale návrhu skupiny socialistov, ktorí požadujú odloženie návrhov uznesení o dohodách o hospodárskom partnerstve na decembrové zasadnutie.
Praje si niektorý z poslancov vystúpiť na podporu tohto návrhu?
Pani predsedajúca, asi ste nepočúvali, čo som hovoril. Začal som tým, že v rámci kompromisu by sme boli ochotní tento návrh prijať. V duchu vianočného kompromisu by sme si však zároveň priali, aby naši socialistickí priatelia pre zmenu prijali náš návrh uznesenia týkajúci sa otázky Venezuely, po uskutočnení referenda v tejto krajine.
Pani predsedajúca, návrh skupiny socialistov ma veľmi prekvapil. Spoločný návrh uznesenia, ktorý predložila táto skupina, skupina zelených a moja skupina, obsahoval uznesenie prijaté v Kigali. V Kigali členovia skupiny PPE-DE tiež súhlasili s týmto návrhom, takže nechápem, prečo by sa malo všetko odložiť na ďalšiu rozpravu, keď poslanci Parlamentu spoločne dospeli k dohode. Skutočnosťou je, že s týmto návrhom súhlasili v Kigali všetci. S odložením teda nesúhlasím, pretože uvedený dokument bol už schválený veľkým počtom poslancov a bolo by možné hlasovať o ňom už dnes.
Pani predsedajúca, len aby nedošlo k nedorozumeniu: problémom nie je obsah, ale skutočnosť, že si chcú zabezpečiť väčšinu. Domnievam sa, že to je zákonné. Máte úplnú pravdu, pán Markov, návrh naznačuje, že rozprava by sa mala začať znovu, čo je ťažké pochopiť, ale skupina socialistov má predstavu, že si zabezpečia väčšinu na schválenie toho, čo si aj tak všetci prajú. O to ide, a to je ten dôvod, prečo chcú odklad. To je všetko.
Hlasovanie o návrhoch týkajúcich sa hospodárskeho partnerstva sa odkladá na december a navrhnuté sú nasledujúce termíny:
na predloženie pozmeňujúcich a doplňujúcich návrhov a spoločných návrhov uznesení: pondelok 10. decembra do 19.00.
Doručili mi žiadosť skupiny Európskej ľudovej strany a európskych demokratov, aby bola ukončená rozprava o vyhlásení Komisie týkajúceho sa referenda vo Venezuele, a zároveň mi predložili návrhy uznesení.
Pani predsedajúca, pán de Deus Pinheiro sa práve zmienil o vianočnom duchu. Tiež som za vianočnú atmosféru, ale nemali by sme to preháňať. Nakoniec, v tomto duchu sme prejavili dostatok ochoty pristúpiť na kompromis z Kigali.
V súvislosti s Venezuelou budú vždy existovať rozdielne pohľady, vlastne protichodné stanoviská, v každej diskusii o pánovi Chávezovi. Domnievame sa, že diskusia je užitočná - veď práve prebieha -, ale nie sme presvedčení o tom, že za krátky čas, ktorý na to máme, dokážeme dnes alebo zajtra pripraviť rozumné uznesenie. Ak toto uznesenie predložíme na decembrovom zasadnutí, bude v tom čase už tri týždne staré. Je veľmi užitočné diskutovať teraz, ale uznesenie nechceme, pretože to bude zlátanina, alebo bude veľmi meškať. Myslím si, že dnes by sme mali diskutovať a že to bude stačiť.
Veľmi nás teší, že dnes môžeme v Parlamente privítať delegáciu parlamentu Afganskej islamskej republiky. Táto delegácia navštívila Parlament minulý rok v Štrasburgu a máme veľkú radosť, že ju môžeme privítať aj tu v Bruseli.
Dámy a páni, chcela by som vášmu zhromaždeniu a afganským lídrom vyjadriť našu hlbokú a úprimnú sústrasť v súvislosti s teroristickým útokom zo 6. novembra 2007, pri ktorom prišlo o život šesť vašich poslancov a asi 100 afganských občanov. Medzi obeťami bol Sayed Mustafa Kazemi, člen afganskej delegácie, ktorá minulý rok navštívila Štrasburg.
Cieľom vašej návštevy je začatie pravidelného dialógu, ktorý nám umožní rýchlejšie porozumieť politickej a sociálnej situácii v Afganistane a poskytne nám príležitosť rokovať o pomoci, ktorú vaša krajina potrebuje.
Som presvedčená, že vy všetci považujete túto návštevu za symbol nášho spoločného úsilia o presadenie demokratických hodnôt a úplné dodržiavanie ľudských práv na celom svete.
Dovoľte mi, aby som tu vyjadrila veľkú radosť z vašej návštevy v Parlamente a náš záväzok prehlbovať spoluprácu medzi našimi vládami.
Pokiaľ viem, už ste nadviazali s Európskym parlamentom užitočné kontakty a ja vám prajem úspešné pokračovanie vašej misie, príjemný pobyt a šťastnú cestu naspäť do vlasti.
Pani predsedajúca, moja faktická poznámka sa týka článku 9 ods. 2 o pokojnom správaní poslancov.
Boli sme informovaní o výskyte azbestu v budovách Winstona Churchilla a SDM v Štrasburgu. Posledná správa "potvrdila vyšší výskyt azbestu" na našich tamojších pracoviskách ako sa pôvodne predpokladalo. Azbest je jednou z najnebezpečnejších karcinogénnych látok a môže ohroziť ľudský život. Mali by sme preto požadovať príslušné informácie o posúdení rizík a podrobné údaje o odstránení azbestu z budov Parlamentu vrátane harmonogramu a prijatých bezpečnostných opatrení. Zdravie a bezpečnosť poslancov, zamestnancov a návštevníkov Parlamentu by mali byť najvyššou prioritou.
Pán Hegyi, toto v podstate nie je procedurálna záležitosť, ale keďže ste túto otázku už začali, chcela by som pripomenúť, že v súvislosti s prípadným výskytom azbestu v našich budovách generálny tajomník už v tejto veci vydal vyhlásenie.
Ďalším bodom je správa pána Jo Leinena v mene Výboru pre ústavné veci týkajúca sa schválenia Charty základných práv Únie Európskym parlamentom..
úradujúci predseda Rady. - (PT) Pani predsedajúca, pani podpredsedníčka Komisie, dámy a páni, slávnostný akt vyhlásenia Charty základných práv dňa 12. decembra v Štrasburgu predsedom Rady, portugalským premiérom, pánom Josém Sócratesom, predsedom Európskeho parlamentu a predsedom Európskej komisie bude nepochybne jedným z významných momentov nedávnej histórie Únie a portugalského predsedníctva Európskej únie.
Postúpime o krok ďalej, a to bude mať dôležitý a konkrétny vplyv na upevnenie univerzálnych hodnôt a ľudskej dôstojnosti, slobody, rovnosti a solidarity. Vďaka novej Lisabonskej zmluve bude mať charta rovnaký význam ako zmluvy, inými slovami, bude právne záväzná. Vzhľadom na jej význam je nevyhnutné príslušne zdôrazňovať túto skutočnosť a vlády jednotlivých krajín a Komisia by mali byť hrdé. Znamená to koniec jednej dlhej cesty.
Rozhodnutie dať Charte základných práv hodnotu má vplyv aj mimo bežných politických a diplomatických kruhov, pretože priamo ovplyvňuje právne veci našich občanov. Je to konkrétny výsledok, ktorý Európa dosiahla. Je jasné, že inštitucionálne reformy Lisabonskej zmluvy sú dôležité, a tiež je pravda, že zmeny vykonané v politikách EÚ, v Spoločnej zahraničnej a bezpečnostnej politike, v politike týkajúcej sa spravodlivosti vnútorných vecí a v ďalších oblastiach sú absolútne nevyhnutné, aby sa Únia mohla zaoberať otázkami budúcnosti a plniť úlohy, ktoré sú pred nami. Súčasný súpis práv, ktoré sú pre európske orgány a členské štáty záväzné pri uplatňovaní európskeho práva, svojím významom všetko toto vysoko presahuje. Od tejto chvíle sú naši občania stredobodom európskeho projektu.
Ak hovoríme o základných právach, chcem zároveň v mene predsedníctva a v mene svojej krajiny vyjadriť radosť z protokolu k Lisabonskej zmluve, ktorý umožňuje pristúpenie Únie k Európskemu dohovoru o ľudských právach. Tento protokol je úspešným zavŕšením dlhodobého úsilia.
So zreteľom na všetky tieto skutočnosti musím blahopriať Parlamentu a pánovi Leinenovi k tomu, že 12. novembra Výbor pre ústavné veci prijal navrhovanú správu. To je opäť prejavom oddanosti Parlamentu základným právam Európskej únie. Chcem len dodať, že by som si úprimne prial, aby Parlament tiež hlasoval za túto správu a umožnil tak, aby uvedené tri orgány 12. decembra slávnostne vyhlásili Chartu základných práv.
podpredsedníčka Komisie. - Pani predsedajúca, Charta základných práv bude v našej Únii kľúčovým dokumentom založeným na právnych normách. Obsahuje skutočný súpis práv, ktoré by mali využívať všetci občania Únie, od jednotlivých práv týkajúcich sa ľudskej dôstojnosti, slobôd, rovnosti a solidarity, až po práva týkajúce sa štatútu občianstva a spravodlivosti. Táto charta nezmení právomoci Únie, ale občanom poskytne posilnené práva a väčšiu slobodu.
Orgány, inštitúcie, úrady a organizácie Únie budú viazané právami uvedenými v charte a rovnaké povinnosti budú mať aj členské štáty, ak uplatňujú právne predpisy Únie. Občania sa budú môcť súdnou cestou domáhať práv uvedených v charte a právna kontrola Európskeho súdneho dvora zabezpečí, aby sa charta uplatňovala správnym spôsobom.
Komisia víta skutočnosť, že právne záväzná sila charty sa zachovala prostredníctvom rokovania na medzivládnej konferencii. Ako Parlament by sme boli radšej, keby charta platila pre všetkých 27 členských štátov bez výnimky v plnom rozsahu uplatňovania, Ale dosiahnuté výsledky by sme nemali podceňovať. Právna sila je dôležitým krokom vpred pri budovaní všeobecne uznávanej a zodpovednej Únie, v ktorej sa pozornosť zameriava na záujmy občanov. Na začiatku to nebolo jasné a k úplnému dosiahnutiu uvedeného cieľa vedie dlhá cesta.
Charta vyhlásená v roku 2000 nebola právne záväzná. Počas Európskeho dohovoru v rokoch 2002 - 2003 a na medzivládnej konferencii, ktorá sa konala v rokoch 2003 - 2004, bola charta upravená tak, aby bola právne záväzná, ale tento proces sa zastavil, pretože sa nepodarilo ratifikovať Ústavnú zmluvu.
Na zasadnutí Európskej rady v júni 2007 sa dohodlo, že budúca nová zmluva bude obsahovať odkaz na chartu, tak ako bola upravená a s konečnou platnosťou schválená v roku 2004 a že bude mať rovnakú právnu hodnotu ako zmluvy, a toto sa teraz premieta do novej zmluvy.
Spravodajca navrhuje, aby Parlament chartu schválil, čo je nevyhnutný krok pred slávnostným aktom vyhlásenia a Komisia úplne podporuje toto odporúčanie. Komisia chartu schváli na budúci týždeň a splnomocní predsedu, aby ju 12. decembra spolu s predsedami Parlamentu a Rady vyhlásil.
Vyhlásenie revidovanej charty umožní uviesť na ňu odkaz v novej zmluve, ktorá bude podpísaná nasledujúci deň v Lisabone a rozšíri právnu hodnotu a uplatniteľnosť na práva v nej zakotvené.
Prostredníctvom novej zmluvy a Charty základných práv Únia nepochybne zvýši ochranu ľudských práv zo svojej strany. Európska únia nie je len trhom, ale tiež spoločným priestorom založeným na hodnotách a občianskych právach.
spravodajca. - (DE) Pani predsedajúca, pán úradujúci predseda Rady, pani podpredsedníčka, dámy a páni, Charta základných práv Európskej únie je základným prvkom Lisabonskej zmluvy, v podstate by sme ju mohli nazvať dušou novej reformnej zmluvy. Som rád, že všetky tri orgány sa zhodujú na tom, že Lisabonská zmluva sa nezaoberá len orgánmi alebo politikami, zaoberá sa ľuďmi, najmä 500 miliónmi obyvateľov Európskej únie. Táto charta je zviditeľnením toho, že Európska únia má záujem chrániť našich občanov vzhľadom na všetky akty, ktoré pochádzajú z Európskej únie.
Charta základných práv je teda míľnikom. Prechádzame z Európy štátov na Európu občanov a my poslanci Európskeho parlamentu sme tento vývoj vždy vítali a stále vítame. Prostredníctvom charty s 50 právami a slobodami bude mať Európska únia najmodernejší a najrozsiahlejší súpis základných práv na svete. Nič podobné nikde inde na svete neexistuje, takže by sme mali byť hrdí na tento úspech. Od článku 1, ktorý hovorí o ochrane ľudskej dôstojnosti, cez celú chartu až po posledný článok, ktorý sa týka práva nebyť trestaný dvakrát za rovnaký trestný čin, poskytuje charta pevnejšiu ochranu práv a tiež uvádza práva, ktoré nemusia byť nevyhnutne zahrnuté v ústavách všetkých 27 členských štátov. Chcel by som vás upozorniť na zákaz reprodukčného klonovania ľudských bytostí moderným genetickým postupom, právo na ochranu osobných údajov, právo na informácie a právo na prístup k dokumentom, ale tiež na právo na dobrú správu, pretože práve to hlásame zvyšku sveta, a to musí, samozrejme, platiť pre nás samotných.
Súpis základných práv po prvýkrát kladie hospodárske a sociálne práva na rovnakú úroveň s politickými právami a občianskymi slobodami. Som presvedčený, že v čase globalizácie to ľuďom poskytuje primeranú ochranu. Parlament opakovane zdôrazňoval, že je poľutovaniahodné, že nová zmluva neuvádza úplný text charty, takže nebude taká viditeľná, ako by mohla byť. Domnievam sa však, že by sme mali s uspokojením vziať na vedomie článok 6 Lisabonskej zmluvy, ktorý hovorí: "Únia uznáva práva, slobody a zásady uvedené v Charte základných práv Európskej únie, ktorá má rovnakú právnu silu ako zmluvy". To rozptyľuje všetky pochybnosti občanov Európskej únie, pretože sa potvrdzuje, že prostredníctvom tejto zmluvy majú možnosť brániť svoje práva pred súdmi jednotlivých štátov a nakoniec pred Európskym súdnym dvorom v Luxemburgu.
Napriek tomu musíme túto chartu prijať znovu na plenárnom zasadnutí, pretože bola zmenená a doplnená a bolo by možné povedať, že nie je taká dobrá ako charta z roku 2000. Hovorím najmä o rozdrobovaní článku 52 a môžu sa vyskytnúť problémy s výkladom veľmi nejasných formulácií v tomto článku. Charta je však zachránená a stane sa súčasťou zmlúv. Domnievam sa, že charta je symbolom. Ako už bolo v Parlamente spomenuté, EÚ nie je len veľký trh s pridruženou menovou úniou, EÚ je spoločenstvom hodnôt a jej úlohou je brániť tieto hodnoty vo svojich vnútorných politikách, rovnako ako aj vo vonkajších politikách Európy.
O to smutnejšie je, že pre dva členské štáty existuje výnimka, konkrétne pre Spojené kráľovstvo a Poľsko. Považujeme to za poľutovaniahodné a rád by som vyzval vlády a parlamenty týchto dvoch krajín, aby sa usilovali čo najskôr túto výnimku zrušiť, aby všetkých 27 členských štátov fungovalo na rovnakom základe, ak bude potrebné brániť základné práva a hodnoty Európskej únie. Preto tu podporujem prijatie pozmeňujúceho a doplňujúceho návrhu skupiny Zelených, o ktorom sa bude hlasovať zajtra ako o doplnení našej správy, ktorú predložil Výbor pre ústavné veci. Dovoľujem si vás preto požiadať, aby ste hlasovali za túto dôležitú správu.
Pani predsedajúca, dnes dopoludnia moja skupina oslávila a pripomenula si schválenie Charty základných práv Európskej únie. Dnes majú členovia mojej skupiny odznak s nápisom "Áno Európe hodnôt".
V tomto smere súhlasím s tým, čo povedali predchádzajúci rečníci, najmä pani Wallströmová, o tom, že Európska únia nie je len trh. Európska únia je politický projekt, ale projekt založený na zásadách a hodnotách, ktoré zjednocujú všetkých Európanov.
Vzhľadom na túto skutočnosť, pani predsedajúca, je dnešný deň vhodný na uznesenie, ktoré nám umožní osláviť a slávnostne vyhlásiť túto Chartu základných práv na nasledujúcom zasadnutí v Štrasburgu.
V skutočnosti neprezradím žiadne tajomstvo, keď poviem, že tí z nás, ktorí mali to šťastie a zúčastnili sa na formulovaní tejto charty v prvom dohovore, zostali sklamaní. A to, po prvé, preto, že napriek tomu, že sme navrhovali chartu, ako keby mala byť právne záväzná, nakoniec to v Nice nebolo možné, pretože šesť vlád to odmietlo.
Čas však ukázal, že sme mali pravdu a vďaka Lisabonskej zmluve bude charta teraz právne záväzná. Sklamanie sa teraz zmenilo na uspokojenie.
Druhým dôvodom, pani predsedajúca, je, že si pamätám, že v Nice sa neuskutočnilo žiadne slávnostné vyhlásenie charty. Premárnili sme veľkú príležitosť, aby sme vysvetlili európskym lídrom, že práva a slobody uvedené v charte sú naším poznávacím znamením, pretože podpísanie sa uskutočnilo v tajnosti.
Vďaka rozhodnutiu predsedu Európskeho parlamentu a našich troch zástupcov na tejto medzivládnej konferencii však dosiahneme na zasadnutí v Štrasburgu 12. decembra to, čo sa nepodarilo dosiahnuť v Nice. Túto chartu slávnostne vyhlásime a, ako to už spravili členovia skupiny PPE-DE, potvrdíme svoju oddanosť právam a slobodám uvedeným v tejto charte.
v mene skupiny PSE. - Pani predsedajúca, skupina PSE podporuje opätovné prijatie charty v jej novej podobe, aby mohla byť prostredníctvom reformnej zmluvy záväzná pre európske orgány. Tým odstránime zásadný problém. Európske orgány ako také nie sú doposiaľ striktne viazané dodržiavať rovnaké práva, ktoré dodržiavajú naše členské štáty na základe svojich vlastných ústav alebo na základe svojho prijatia Európskeho dohovoru o ľudských právach a s pomocou ďalších medzinárodných nástrojov v oblasti ľudských práv. Táto charta bude pre európske orgány záväzná a celá oblasť práva Spoločenstva musí tieto práva dodržiavať, a ak sa to nepodarí, môžu súdy európske právne predpisy vyhlásiť za neplatné.
Ďalším bodom je správa, ktorú predkladápán Christensen, v mene Výboru pre zamestnanosť a sociálne veci, o spoločných zásadách flexiistoty.
Pán predsedajúci, domnieval som sa, že ma žiadate o záverečný prejav k rozprave o charte, o prejav, ktorý nemám vôbec pripravený, preto som v rozpakoch.
Pán predsedajúci, pán komisár, dámy a páni, otázka flexiistoty je teraz kľúčovým bodom európskeho programu a je nevyhnutná pre budúcnosť hospodárskych a sociálnych modelov Európy. Je to zložitá otázka, ktorá zahŕňa schopnosť vykonať zmenu a presadiť reformu zamestnanosti a sociálneho zabezpečenia v rýchlo sa meniacich globálnych podmienkach, a preto je nevyhnutné reagovať na výzvy globálnej hospodárskej súťaže, technických inovácií a starnutia obyvateľstva. Potrebujeme flexibilnejšie trhy, to však zároveň znamená nevyhnutnosť zabezpečiť našim občanom lepšie podmienky, dokonalejšie nástroje a väčšiu istotu, aby túto zmenu úspešne zvládli. To je úloha, ktorá nás čaká.
Pokiaľ ide o nás, portugalské predsedníctvo sa usilovalo aktívne sa zúčastňovať na hľadaní ucelených a vyvážených riešení v tejto oblasti. Po oznámení Komisie, ktoré bolo predložené v júni, sme boli zodpovední za vykonávanie mandátu Európskej rady a za dosiahnutie konsenzu o spoločných zásadách a flexiistote. Oznámenie Komisie bolo, prirodzene, veľmi dobrým východiskom a pomohlo nám vypracovať návrh a zintenzívniť diskusiu o riešeniach, ktoré by mohli slúžiť ako spoločná platforma pre rôzne názorové línie, ktoré budú musieť byť dodržiavané zo strany jednotlivých členských štátov.
Uvedomujeme si, že východisková pozícia a situácia sú rôzne, teda rôzne budú musieť byť aj riešenia. Aby sme vytvorili podmienky na dosiahnutie pokroku v tejto oblasti, vypracovali sme rôzne iniciatívy, ktorých hlavné subjekty sú na európskej úrovni, a usporiadali sme tiež konferenciu o výzvach v oblasti flexiistoty. Konferencia mala z politického hľadiska dobrú účasť a týkala sa trendov vývoja a perspektív do budúcnosti. Snažili sme sa tiež analyzovať skúsenosti krajín, ktoré majú dobré výsledky v oblasti používania modelov, a určiť, ktoré prvky týchto modelov je možné použiť v iných podmienkach. Získali sme stanoviská expertných výborov pre zamestnanosť a sociálne zabezpečenie a tiež Výboru regiónov. Okrem toho sme sa usilovali presvedčiť sociálnych partnerov v tejto oblasti, aby sa zúčastnili, pretože si uvedomujeme, že tento nový model vyžaduje pevné odhodlanie všetkých zúčastnených strán, je však potrebné zohľadniť záujmy všetkých.
V tejto súvislosti bola dôležitým impulzom pre túto diskusiu vzájomná dohoda, ktorú sme so sociálnymi partnermi dosiahli 18. októbra v Lisabone na schôdzke sociálnej tripartity na najvyššej úrovni. Sociálny dialóg na rôznych úrovniach a účasť sociálnych partnerov sú rozhodujúce pre úspech každej stratégie uplatňovanej v súvislosti s vykonávaním reforiem trhov práce. V súvislosti s hľadaním úspešných riešení je najdôležitejšie zapojiť do tohto procesu každého a je nevyhnutné, aby medzi sociálnymi partnermi a v orgánoch vládla dôvera. Všetci musíme byť ochotní uznať a prevziať zodpovednosť za zmenu. Chcem zdôrazniť kvalitu rozpravy a intervencií vo všetkých fázach z odborného, ako aj akademického hľadiska, a taktiež v súvislosti s diskusiou o politickom obsahu a priebehu.
Na základe všetkých týchto činností, ktoré som uviedol a počas ktorých sme sa vždy mohli spoľahnúť na pomoc Komisie, môže teraz Rada schváliť súbor spoločných zásad flexiistoty, ktorý, ako dúfame, formálne schválime na zasadnutí 5. a 6. decembra. Tieto spoločné zásady, s ktorými všetci súhlasíme, obsahujú zohľadnenie rozdielnej situácie v jednotlivých krajinách vyžadujúcej rôzne prístupy a riešenia, nevyhnutnosť prekonať segmentáciu trhu práce, rôzne rozmery flexiistoty - pracovnoprávne predpisy, vzdelávanie, odbornú prípravu, sociálne zabezpečenie -, uznanie dôležitosti sociálneho dialógu v týchto podmienkach, podporu sociálneho začlenenia, nediskrimináciu, rovnosť a zosúladenie pracovného a rodinného života, ako aj nevyhnutné zabezpečenie zlučiteľnosti politík so zdravým a trvalo udržateľným rozvojom verejných financií. Chcem zdôrazniť, že v tomto parlamente v podstate existuje všeobecná zhoda. Musím oceniť vynikajúcu prácu, ktorú sme v tejto oblasti vykonali a ktorú vykonal Parlament.
Všeobecné zásady, len čo budú prijaté, vytvoria základný nástroj na vykonávanie ďalšieho cyklu lisabonskej stratégie. Členské štáty budú vyzvané, aby pri definovaní a vykonávaní svojich vnútroštátnych politík počítali s týmito zásadami a vytvorili si svoje vlastné mechanizmy a prístupy podľa svojej konkrétnej situácie, ktoré budú monitorované v rámci národných programov reforiem. Sociálni partneri na všetkých úrovniach budú podporovaní, aby pomohli definovať a vykonávať opatrenia v oblasti flexiistoty a tiež aby používali spoločné zásady ako odkaz. Domnievame sa, že v rámci tejto stratégie je nevyhnutné investovať do sociálnej mobilizácie našich občanov, a v tejto súvislosti musím pripomenúť, aká veľmi dôležitá je účasť tohto Parlamentu. Vzhľadom na to, kto ho politicky zastupuje, a vzhľadom na jeho blízkosť ľuďom môže tento Parlament výborne prispieť k lepšiemu pochopeniu pojmu flexiistoty. Hlavná zásada je, že flexiistotu a istotu musíme považovať za vzájomne sa podporujúce a posilňujúce prvky, a nie za protichodné, a to musia naši občania dobre pochopiť.
člen Komisie. - (CS) Vážený pán predsedajúci, oznámenie Komisie týkajúce sa flexiistoty vyvolalo v celej Únii dôležitú a užitočnú diskusiu. Ďakujem spravodajcovi Christensenovi a ostatným poslancom, ktorí sa aktívne zúčastnili diskusie o flexiistote.
Vďaka vášmu úsiliu a spolupráci s ostatnými parlamentnými výbormi bude môcť Európsky parlament prijať uznesenie, ktoré významne podporuje prístup navrhnutý Komisiou. V našej spoločnosti sa podmienkou istoty stáva zmena. Musíme teda koordinovane hľadať nové formy istoty: lepšie zručnosti, schopnosť nájsť nové zamestnanie, moderné ochranné opatrenia prispôsobené novému trhu práce.
Za posledné roky boli v Európe na každé pracovné miesto, ktoré zaniklo v oblasti priemyslu, vytvorené štyri nové pracovné miesta v ostatných oblastiach. Najdôležitejšou otázkou je, ako nad týmito zmenami získať kontrolu a ako túto zmenu úspešne zvládnuť. Taktiež musíme predložiť otázku týkajúcu sa dôvodov segregácie na trhu práce v mnohých členských krajinách.
Veľmi vítam správu, o ktorej sa dnes vyjadrujete. Táto správa uznáva, že flexiistota môže byť stratégiou reformy trhu práce. Text tiež podporuje štvorzložkovú štruktúru, ktorú definovala Komisia v súvislosti s flexiistotou. Taktiež môžem celkovo podporiť návrhy týkajúce sa spoločných zásad uvedených v odseku 15 tejto správy. Vaše návrhy sa uberajú približne rovnakým smerom ako návrhy, ktoré predložila Komisia vo svojom oznámení. Rozumiem vášmu želaniu vysvetliť niektoré otázky presnejšie, ako napríklad boj proti neistote. Domnievam sa však, že zásady musia byť stručné a že je potrebné vnímať ich z pohľadu celého oznámenia.
Rád by som tiež privítal súhlas európskych sociálnych partnerov s analýzou problémov na trhu práce, ktorá bola predložená na nedávnom samite sociálnej tripartity 18. októbra 2007 v Lisabone a ktorá sa okrem iného týka aj flexiistoty. Tento súhlas je znamením, že sociálny dialóg môže priniesť konkrétne výsledky. Navyše ste vo svojom návrhu uznesenia uviedli odkaz na túto spoločnú analýzu.
Teraz by som chcel reagovať na niektoré kritické názory vo vašej správe. Viem, že si želáte, aby diskusia o flexiistote bola vyváženejšia. Najprv by som vám chcel pripomenúť, že oznámenie Komisie je výsledkom intenzívneho dialógu všetkých zúčastnených strán a dôkladnej konzultácie s významnými odborníkmi v tejto oblasti. Som presvedčený o tom, že prístup Komisie je vyvážený, pretože cieľom je podporovať pružnosť a zároveň istotu, a to tak, ako už bolo povedané - ako dva prvky, ktoré sú synergické, a nie v rozpore.
Je zrejmé, že diskusia o flexiistote nesmie byť zneužitá na dereguláciu trhu práce. Naopak, flexibilita a mobilita musia smerovať k vyšším cieľom, to znamená k lepším pracovným miestam, lepšej rovnováhe medzi prácou a rodinným a súkromným životom, účinnejšiemu hospodárstvu ako celku. Ako viete, Rada v nasledujúcich týždňoch rozhodne o spoločných zásadách flexiistoty. Potom budú pokračovať vnútroštátne diskusie všetkých zúčastnených strán, aby bolo možné vykonávať stratégiu flexiistoty na vnútroštátnej úrovni vzhľadom na osobitosti jednotlivých štátov. Spolieham sa na to, že jednotlivé zúčastnené strany zabezpečia, aby bolo možné v oblasti flexiistoty dospieť k vyváženým prístupom.
V súvislosti s nákladmi si musíme uvedomiť, že náklady spojené s politikou flexiistoty sú omnoho nižšie než konkrétne prínosy v podobe dynamickejšieho trhu práce a zníženej nezamestnanosti. Navyše v mnohých prípadoch nejde ani tak o zvýšenie finančných nákladov, ale skôr o účinnejšie používanie už dostupných prostriedkov.
Chcel by som tiež reagovať na ten odsek správy, v ktorom sa uvádza, že základom systému sociálneho zabezpečenia by mala byť zmluva na dobu neurčitú. Zámerom Komisie v žiadnom prípade nie je znížiť význam zmluvy na dobu neurčitú. Domnievam sa však, že by sme mali zaviesť všeobecnejšie systémy sociálneho zabezpečenia, ktoré by sa týkali zmluvy na dobu neurčitú a zamestnania na čiastočný úväzok, stručne povedané, aby aj tieto formy zamestnania poskytovali zodpovedajúcu sociálnu istotu, to je zámerom, nie oslabenie zmlúv na dobu neurčitú.
Vážený pán predsedajúci, domnievam sa, že s výnimkou týchto niekoľkých pripomienok je správa užitočným a zodpovedajúcim prínosom do diskusie o flexiistote a Európskemu parlamentu za ňu ešte raz ďakujem.
spravodajca. - (DA) Pán predsedajúci, dámy a páni, som veľmi rád, že tu dnes môžem vystupovať vo funkcii spravodajcu. Rokovania v Parlamente boli ukončené a môžeme predložiť vyváženú správu odzrkadľujúcu postoje celého politického spektra. Ucelená koncepcia na pozadí týchto usmernení týkajúcich sa flexiistoty má riešiť problémy na európskych trhoch práce. Všimnite si, že používam množné číslo "trhy práce", pretože správa uznáva, že pokiaľ ide o flexiistotu, neplatí žiadny "univerzálny prístup". Napriek tomu, že v súvislosti s flexiistotou neexistuje žiadny všeobecný model, musíme uznať, že Európa na svojich trhoch práce čelí mnohým globálnym výzvam, na ktoré je nevyhnutné reagovať spoločne. Demografické výzvy znamenajú, že v roku 2050 pripadne na každého dôchodcu 1,5 zamestnanca. V súčasnosti to sú 3 zamestnanci na jedného dôchodcu. Približne 100 miliónov Európanov žije v chudobe alebo na pokraji chudoby. Následky nerovnosti môžeme veľmi dobre vidieť, ak porovnáme krajiny, medzi ktorými existujú podstatné rozdiely, napríklad krajiny východnej a západnej Európy. Je možné pozorovať ich aj v rámci jednotlivých krajín, kde sme svedkami zvyšujúcej sa nerovnosti. Šesť percent zamestnancov v Európe môžeme označiť za pracujúcich chudobných a stále viac ľudí pociťuje zhoršovanie pracovných podmienok spolu s neistotou zamestnania a veľmi zlými pracovnými podmienkami. Čoraz častejšie sa vyskytujú krátkodobé pracovné zmluvy a dočasná práca, a bežné pracovné zmluvy na dobu neurčitú sú v ohrození. V Európe tvoria tieto neisté pracovné miesta 12 %. Okrem toho sa zvyšuje podiel neohláseného a nelegálneho zamestnávania. V niektorých krajinách je podiel nelegálnych pracovných miest 15 % všetkých pracovných miest. Tento vývoj musíme zvrátiť jednak preto, že je to pre Európu nákladné, a jednak preto, že tieto podmienky neistého a nestabilného zamestnania často vplývajú na slabšie skupiny spoločnosti.
Vzdelanie je najdôležitejšou devízou Európy na konkurenčnom globálnom trhu, ale nevenuje sa mu dostatočná pozornosť. Prakticky 15 % našich mladých ľudí predčasne opustí školský systém, a to v dobe, keď trh práce kladie veľké nároky na vedomosti. Tí, ktorým ujde vlak k vzdelaniu, budú dlhodobo čeliť problémom, a preto je našou povinnosťou pomôcť týmto ľuďom.
Výzvy pre Európu sú teda jasné. Našou úlohou je predložiť správu a víziu, ako sa budeme s týmito výzvami vyrovnávať. Chcel by som tu poďakovať Komisii za vynikajúcu pomoc. Naša spolupráca v súvislosti so správou bola výborná, a mojou úlohou bolo dokončiť prácu tu v Parlamente. Ako spravodajca sa domnievam, že je nevyhnutné viac sa zamerať na sociálnu Európu, aby sa práva zamestnancov dodržiavali v celej EÚ a aby sme mali viac a lepších pracovných miest. Väčšia flexibilita v rámci organizácií nesmie byť na úkor pracovných podmienok zamestnancov. Ako to dosiahneme? Správa výslovne zdôrazňuje, že je nevyhnutné, aby sa bežným druhom pracovnej zmluvy stala pracovná zmluva na dobu neurčitú. Po druhé, vo väčšej miere musíme zapojiť sociálnych partnerov. Pri takom rozhodovaní nie je možné nechať zamestnancov bokom. Riešením je flexibilný a bezpečný trh. Účasť zamestnancov je absolútne zásadná a v súvislosti s uplatňovaním flexiistoty je potrebné túto skutočnosť neustále zdôrazňovať.
V závere sa správa zaoberá tým, čo by sme mohli nazvať rámcom flexiistoty. Inými slovami, vnútroštátnymi podmienkami na uplatňovanie flexibility a istoty. Flexibilita a flexiistota stoja peniaze. Nie sú to však premárnené peniaze, naopak, sú to investované peniaze, ktoré prinášajú nečakaný úžitok. Ak napríklad investujete do svojich zamestnancov, mohli by to byť z krátkodobého hľadiska náklady, ale skúsenosti ukazujú, že z dlhodobého hľadiska sa to oplatí. Preto flexiistota, ako túto koncepciu chápeme v severnej Európe, vyžaduje dostatočne silný a výkonný sociálny štát. V tomto smere musíme úprimne priznať, že vzhľadom na vývoj, ktorého sme svedkami v niektorých krajinách, kde sa súťaží o čo najnižšie dane, bude veľmi ťažké financovať istotu, jeden z aspektov flexiistoty. Preto sa budem usilovať raz a navždy umlčať všetky hlasy, ktoré tvrdia, že flexiistota je neoliberálnym pojmom vo výsledku oslabujúcim práva zamestnancov. Nie je to tak, práve naopak.
Na záver dúfam, že prostredníctvom tejto rozpravy na pôde tohto Parlamentu a v celej Európe rozptýlime niektoré mýty, ktoré sa v súvislosti s flexiistotou často vyskytujú. Ako spravodajca som s účinnou pomocou svojich kolegov vypracoval niektoré vyvážené usmernenia týkajúce sa flexiistoty, usmernenia, ktoré ukazujú, ako by mala Európa v budúcnosti rozvíjať svoj trh práce, aby bol konkurencieschopnejší a sociálnejší. Prostredníctvom tejto stratégie zároveň zistíme, ako riešiť neistotu, ktorá vládne medzi zamestnancami v Európe. Mnoho ľudí sa v súčasnosti obáva, že ich pracovné miesta budú presunuté a že ich miesto na trhu práce sa stane nadbytočným.
Na záver by som chcel poďakovať tieňovému spravodajcovi, spravodajcom ostatných výborov a všetkým ostatným, ktorí sa nejakým spôsobom zúčastnili na tejto správe. Dúfam, a tým končím, že hlavy štátov a vlád na svojom zasadnutí v decembri v Portugalsku zohľadnia odporúčania Parlamentu vo svojej budúcej činnosti smerujúcej k dosiahnutiu všeobecných hlavných smerov flexiistoty.
spravodajca Výboru pre hospodárske a menové veci požiadaného o stanovisko. - (SV) Pán predsedajúci, ďakujem spravodajcovi za dobre vykonanú prácu. Zmeny, ktoré vznikajú na základe globalizácie, ponúkajú nové a lepšie príležitosti pre všetky krajiny sveta, ale, samozrejme, zároveň prinášajú výzvy. Európa stojí na križovatke. Môžeme sa rozhodnúť, či privítame nové a pružné hospodárstvo s jeho možnosťami, alebo sa uchýlime k rôznym formám ochranárskej politiky.
Flexiistota je jedným z najdôležitejších nástrojov na vytvorenie trhu práce, ktorý, ako uvádza spravodajca, plne využíva možnosti pracovnej sily. Kľúčovými slovami sú odborná príprava, mobilita a zamestnateľnosť. Je jasné, že nie je možné použiť žiadny model univerzálne, ale môžeme, a mali by sme, sa navzájom učiť. Zo stanoviska Výboru pre hospodárske a menové veci vyplýva, že príliš nepružné systémy ochrany chránia v podstate tých, ktorí už pracujú, ale iným môžu sťažovať vstup na trh práce.
Problémom je tiež zvýšenie počtu obyvateľov v Európe, a na to spravodajca tiež poukázal. Bude potrebných viac pracovných miest pre viac ľudí. Flexiistota, ak sa správne používa, je pre Európu dobrým modelom, ktorý jej umožní, aby sa v podmienkach globálneho hospodárstva aj naďalej úspešne rozvíjala. Domnievam sa, že to ukazuje príklad Dánska, o ktorom sa spravodajca nezmienil.
Pán predsedajúci, tu na pôde Parlamentu by sme sa mali všetci zhodnúť minimálne na jednej veci, a to, že v súčasnosti príliš veľa ľudí nemá prácu. Európa musí aj naďalej rásť, aby vznikali nové pracovné miesta.
spravodajca Výboru pre kultúru a vzdelávanie požiadaného o stanovisko. - (IT) Pán predsedajúci, dámy a páni, správa pána Christensena bola kľúčová pri práci na pôvodnom dokumente.
¡Bienvenido al Parlamento Europeo, seńor Rodríguez Zapatero! Es un gran placer contar con su presencia.
Chcel by som vám vyjadriť svoje úprimné poďakovanie za to, že ste prijali výzvu Európskeho parlamentu na účasť na tejto rozprave o budúcnosti Európy, na rozprave, ktorá je pre tento Parlament veľmi dôležitá. Navštívilo nás už niekoľko premiérov z celej Európskej únie a diskutovali o otázkach, ktoré sú pre Úniu veľmi dôležité, napríklad Guy Verhofstadt, Romano Prodi a Jan Peter Balkenende. Mali sme možnosť vypočuť si ich názory a hovoriť s nimi o rôznych otázkach, dokonca v čase, kedy vládla veľká neistota o budúcom smerovaní Európskej únie. Dnes sme tu, aby sme si vypočuli vás. Na základe rozhodnutí Konferencie predsedov - predsedov politických skupín - túto formu rozpravy uzatvorí prejav švédskeho premiéra pána Fredrika Reinfeldta.
Pán premiér, myslím, že je dôležité spomenúť, že Španielsko bolo prvou krajinou, ktorá v roku 2005 uskutočnila referendum o tom, čo bolo neskôr návrhom ústavnej zmluvy a 77 % Španielov hlasovalo za tento návrh.
Preto ma veľmi teší, pán premiér, že vás tu môžem privítať dnes, krátko pred podpísaním Lisabonskej zmluvy, ktorá prichádza po dlhom období reflexie a krízy: zmluvy, do ktorej by mohla byť začlenená podstata ústavnej zmluvy.
Španielsko je dôležitá krajina v rámci Európskej únie a už dlho je pre ňu cenným prínosom, nielen od svojho pristúpenia v roku 1986, ale už dlho predtým. Španielsko vždy ukazovalo - a to platí o všetkých jeho hlavných stranách -, že je krajinou s hlbokým európskym presvedčením, krajinou, ktorá koná iniciatívne a je ochotná aktívne sa zúčastniť na spoločnej budúcnosti nášho kontinentu.
Ďalším bodom je diskusia o budúcnosti Európy s účasťou španielskeho premiéra a člena Európskej rady.
predseda španielskej vlády. - (ES) Pán predseda, dámy a páni, ako oddaný a aktívny proeurópan a premiér silne proeurópskej krajiny pociťujem veľkú hrdosť, že stojím na pôde tohto Parlamentu, najreprezentatívnejšieho orgánu Európy.
Stretáva sa tu bohatá rôznorodosť našich krajín. Vyjadrujeme tu svoju identitu, od odlišnosti až po to, čo nás spája. Ak existuje jeden orgán, ktorý dôrazne vyjadruje dušu nášho projektu, tak je to tento Parlament, pretože práve priamo tu zaznievajú priania našich európskych občanov.
Tento Parlament sa stal postupne kompaktnejší a lepšie pripravený, a teraz pohodlne pojme veľkú európsku rodinu. Stal sa však tiež silnejším a náročnejším, pretože so zvyšujúcim sa počtom štátov, ktoré zastupoval, sa zvyšovala aj jeho schopnosť najprv ovplyvňovať, a potom riadiť všetky naše politiky a kroky.
Nachádzame sa teda, dámy a páni, presne na mieste, kde je vhodné diskutovať o Európe, akú chceme, a o Európe, akú potrebujeme. Musím sa vám preto poďakovať za to, že mi umožňujete predložiť svoje myšlienky a návrhy týkajúce sa súčasnosti a budúcnosti Únie.
Španieli spájajú koncepciu Európy s našou túžbou po mieri, slobode, demokracii a prosperite.
Naše najlepšie tradície nás spájajú s hodnotami, prostredníctvom ktorých sa stotožňujeme s európskym kultúrnym a politickým priestorom.
Mnoho rokov sme dúfali a verili, že sa pripojíme k tomuto procesu, ktorý začal pred viac ako 50 rokmi.
Úspech, ktorý zaznamenali Španieli za posledné dva roky, pramení z veľkej časti zo sociálnej dynamiky, ktorú spôsobilo naše členstvo v Únii, a z účelného využívania prostriedkov, ktoré sme dostali k dispozícii vďaka solidarite poslancov, ktorí sa do tohto projektu zapojili už skôr.
My Španieli Európe mnoho dlhujeme a na začiatku sme sa k tomuto projektu pripojili s hlbokým pocitom vďaky, ktorý tu chcem pred Európskym parlamentom opäť zdôrazniť.
Nikto teda nemôže byť prekvapený, že sme v referende schválili Ústavnú zmluvu. Rovnako nikto nemôže byť prekvapený, že sme použili všetku našu dobrú vôľu a prispôsobivosť, aby sme prekonali inštitucionálnu krízu, pričom sme zostali pevní, súdržní a húževnatí v súvislosti so zachovaním základného obsahu, bez ktorého by bol projekt sám osebe znehodnotený.
Nebezpečenstvo sme odvrátili, ale stále máme pred sebou veľkú úlohu: vybudovať Európu, ktorú potrebujeme a ktorú potrebuje svet v 21. storočí.
Chceme Európu hodnôt. Európska identita sa vytvárala počas dlhej histórie poznačenej tragédiami, ale tiež presvetlenej najkrajšími výtvormi ľudstva, svetlom myšlienky, vrúcnosťou a tvorivosťou našich umelcov, hlbokým presvedčením našich štátnikov a odvahou našich ľudí.
Sloboda, právny štát, ľudské práva, tolerancia, rodová rovnosť, solidarita, to všetko tvorí morálny kódex Európy. Práve v tom, vo vernosti týmto hodnotám, a nielen v prostom zotrvaní na konkrétnom mieste je skutočná podstata našej Únie.
Naša Európa musí mať reálny politický obsah. Len tak vybudujeme Úniu v súlade s našimi cieľmi.
Ak chceme dosiahnuť takúto Európu, je nevyhnutné, aby bola výkonná. Musí to byť Únia, ktorá dokáže čeliť výzvam priamo.
Zdrojom legitimity Európy a cieľom jej smerovania sú jej ľudia. Spomedzi občanov sveta máme my Európania najviac práv a sme najviac chránení. Nie sme však ostrov a nemôžeme žiť bezstarostne s vedomím, že v iných častiach sveta tieto práva neexistujú alebo sú porušované. Máme morálnu povinnosť zabezpečiť tieto práva všetkým ľuďom. Práve z tejto morálnej povinnosti vyplýva poslanie Európy vo svete.
Táto Európa vyznávajúca hodnoty so skutočným politickým obsahom a podporovaná svojimi občanmi, je tiež Európa. V meniacom sa a čoraz zložitejšom svete sa musíme snažiť o integráciu. Ak podľahneme izolacionizmu, obmedzenému chápaniu svojich hraníc a nadradenosti národných záujmov, nevyhnutne stratíme svoju moc a dôležitosť.
Teraz je čas spojiť sily a opäť v sebe prebudiť nadšenie. Čoraz častejšie sa ozývali hlasy, že Európa je v kríze, že o sebe pochybuje, že jej projekt ľudia vnímajú ako niečo vzdialené alebo že rozšírenie oslabí odhodlanie politickej Únie.
Nesúhlasil som s týmto pesimistickým názorom. Také ťažké situácie sme zažili už aj predtým a vždy sme z nich na druhej strane vyšli silnejší. Jean Monnet povedal, že ľudia prijímajú zmenu len vtedy, ak je to nevyhnutné, a za nevyhnutnú považujú situáciu len vtedy, keď sa ocitnú v kríze. Na základe nevyhnutnosti sme vykonali zmeny, ktoré budú veľmi prospešné.
Vysoko hodnotím proces, ktorý nás doviedol až k schváleniu novej zmluvy. Nebolo to ľahké. Vytvárame úplne nový model v histórii politickej civilizácie a postupne dosahujeme pokrok v reálnych situáciách, o ktorých hovoril pán Schuman. Je úplne logické, že niekedy by sme možno na rozhodovanie potrebovali viac času. Už teraz však vidíme výsledky svojej práce.
Ďalším bodom je vyhlásenie Komisie o dohodách o hospodárskom partnerstve.
člen Komisie. - Vážený pán predsedajúci, vítam túto príležitosť, aby som vysvetlil, ako pokročili naše rokovania o dohode o hospodárskom partnerstve. S potešením beriem na vedomie, že stratégiu, ktorú Komisia navrhla vo svojom oznámení z 23. októbra, Rada minulý týždeň schválila. Ako minulý týždeň komisár Mandelson oznámil parlamentnému Výboru pre medzinárodný obchod, v týchto rokovaniach sme prekonali kritický bod.
Tieto rokovania prebiehajú veľmi rýchlo. Dovoľte mi, aby som vám prezentoval ich súčasný stav. Vo východnej Afrike sa parafrázovala prechodná dohoda s Východoafrickým spoločenstvom: Keňou, Ugandou, Rwandou, Burundi a Tanzániou. Sme veľmi blízko k prechodnej dohode s krajinami Indického oceánu v rámci skupiny krajín východnej a južnej Afriky.
Pokiaľ ide o Juhoafrické rozvojové spoločenstvo, podpísali sme prechodnú dohodu s Botswanou, Lesothom, Svazijskom a Mozambikom. Angola sa pripojí hneď, ako to bude možné. Južná Afrika a Namíbia rozhodnú o svojej účasti nasledujúci deň.
Pokiaľ ide o tichomorský región, pracujeme súbežne na rámcovej dohode pre tento región ako celok a na dohodách s jednotlivými krajinami o prístupe na trh s cieľom ochrániť bezprostredné záujmy tých krajín, ktoré sú zodpovedné za obchodovanie regiónu s Európskou úniou. Očakávam, že sa príslušná dohoda už čoskoro oznámi.
V zostávajúcich regiónoch nie je situácia taká jednoznačná. Za západnú a strednú Afriku prebiehajú rokovania s takzvanými "podskupinami". Je možné, že s najviac postihnutými krajinami budeme môcť uzatvoriť prechodné dohody o tovare, ktoré by sa vzápätí na to mohli v roku 2008 rozšíriť na komplexné dohody o hospodárskom partnerstve s celým regiónom. To bude samozrejme závisieť od ochoty príslušných krajín vydať sa touto cestou a predložiť dohody o prístupe na trh, ktoré budú zlučiteľné s pravidlami Svetovej obchodnej organizácie.
V karibskej oblasti máme dohodu takmer o všetkom, avšak neexistuje dohoda o obchodovaní s tovarom, kde návrhu regiónu podstatne chýba to, čo by bolo možné vo WTO obhájiť. Rokovania pokračujú, ale teraz potrebujeme jasné politické rozhodnutie regiónu, že sa vypracuje harmonogram prístupu na trh, ktorý je zlučiteľný s pravidlami Svetovej obchodnej organizácie, ktorým sa rokovania následne odblokujú.
Vo všetkých regiónoch zaujímame pragmatický a pružný prístup, aby sme dosiahli to, čo aj naďalej zostáva naším cieľom pri všetkých týchto dohodách: úplnej dohody o hospodárskom partnerstve so štyrmi regiónmi. Tým sa naše obchodné vzťahy zmodernizujú a začnú slúžiť potrebám rozvoja; naším cieľom je teda komplexná dohoda so štyrmi regiónmi.
V posledných dňoch sme dosiahli značný pokrok, ale v súčasnej dobe nemôžeme zaručiť uzatvorenie dohody, ktorá by zahŕňala nové obchodné dohody so všetkými africkými, karibskými a tichomorskými krajinami (AKT), ktoré sú zlučiteľné s pravidlami WTO.
Zlučiteľnosť s pravidlami WTO je základným prvkom všetkých dohôd, či už ide o komplexné dohody o hospodárskom partnerstve, prechodné dohody alebo dokonca obchodné dohody. Bez toho môžeme ponúknuť len všeobecný systém colných preferencií.
Budúci týždeň Rada pre všeobecné záležitosti a vonkajšie vzťahy rozhodne o nariadení ES zavádzajúcom prístup na trh, ktorý sa ponúkol krajinám AKT. Je to zatiaľ najlepšia ponuka, pokiaľ ide o dvojstrannú dohodu: úplný prístup bez ciel a kvót na prechodné obdobie len v prípade dvoch produktov - cukru a ryže.
Aj naďalej sa budeme všemožne usilovať o dosiahnutie dohôd. Naša ponuka leží na stole a vo chvíli, kedy ktorýkoľvek štát AKT predloží ponuku zlučiteľnú s pravidlami WTO s cieľom uzatvoriť dohodu, môžeme rýchlo zareagovať a navrhnúť Rade, aby využila nariadenie o prístupe na trh v rámci dohody o hospodárskom partnerstve.
Naznačili sme našu ochotu spolupracovať so subregiónmi, ak si to želajú štáty AKT. Dohodli sme sa pokračovať v prerokovávaní ďalších otázok po 1. januári 2008, ako sú služby, investície a ďalšie dôležité oblasti súvisiace s obchodom, ktoré sú veľmi dôležitou súčasťou rozvojovej zložky týchto dohôd. Dodržali sme svoj záväzok na uzatvorenie obchodných dohôd porovnateľných s dohodami z Cotonou, alebo lepších, a to so všetkými krajinami, ktoré sa s nami dohodnú. Ponúkli sme úplné otvorenie svojich trhov a ponuku obchodovania s tovarom sme doplnili štedrou ponukou služieb.
Nemôžeme však rozšíriť obchodný režim z Cotonou, kým pokračujeme v rokovaniach. Dali sme jasne najavo, že ak neexistuje žiadna dohoda o hospodárskom partnerstve, nemôžeme navrhovať a nenavrhneme žiadne riešenia, ktoré sú nezákonné alebo neisté.
Naši partneri z krajín AKT budú potrebovať podporu pri uplatňovaní dohôd a realizovaní potrebných úprav a reforiem. Preto sa Komisia snaží zaistiť, aby Európsky rozvojový fond poskytoval pomoc v oblasti obchodu v rámci priority dohody o hospodárskom partnerstve. Preto úzko spolupracujeme s členskými štátmi, aby sme získali viac ďalších finančných prostriedkov v súvislosti s novo prijatou stratégiou EÚ na pomoc v oblasti obchodu.
Vieme, že ukončenie týchto rokovaní znamená prijať zložité politické rozhodnutia, ale vítame iniciatívu týchto regiónov AKT a krajín, ktoré sa ako prvé rozhodli spolu s nami podpísať dohody o hospodárskom partnerstve. Aj naďalej ich budeme podporovať pri plnení prijatých záväzkov a keďže pracujeme spoločne, budeme sa snažiť, aby tento obchodný vzťah skutočne prispieval k ich rozvoju.
v mene skupiny PPE-DE. - Vážený pán predsedajúci, povedať po siedmich rokoch rokovaní, že nie sme tam, kde by sme mali byť, je asi prehnaný eufemizmus. Nie som si istý, či je presné povedať, že sme prekonali kritický bod.
V posledných týždňoch sa začali niektorí členovia krajín AKT stále viac znepokojovať vyhliadkami na obmedzený - ako to označil sám komisár - colný režim všeobecného systému colných preferencií, ktorý ich čaká od 1. januára, ak nepodpíšu dohodu o hospodárskom partnerstve. Európska komisia vyhlasuje, že sa jej podarilo dosiahnuť prechodné dohody ako s jednotlivými štátmi, tak aj so subregionálnymi skupinami. Podľa vyjadrenia komisára bola včera dohoda podpísaná s východoafrickou skupinou, kým Juhoafrické rozvojové spoločenstvo ju podpísalo minulý týždeň - s výnimkou Južnej Afriky a Namíbie! Aká je to hospodárska dohoda, keď do nej nepatria niektoré krajiny? Dozvedeli sme sa, že Komisia tlačí západnú Afriku k podpísaniu dohody bez Nigérie, čo je jedna z najväčších krajín v Afrike a zrejme má pred sebou veľké obchodné rokovania s Európskou úniou. Aké sú dlhodobé následky podpísania týchto tzv. rámcových dohôd? A čo regionálna integrácia? Pokiaľ tomu rozumiem, tieto dohody rozbíjajú presne tie regióny, ktoré sa uviedli v mojej správe, a práve na ne sa zameriavajú celé dohody o hospodárskom partnerstve.
Uznesenie Parlamentu vypracované jednou politickou skupinou jasne stanoví potrebu sledovať tieto v súčasnosti rýchle prebiehajúce rokovania. Spomínané dohody sa nám nemusia páčiť, ale konečný termín je takmer len na nás a v danej chvíli neexistujú iné možnosti. Vyhlásenie z Kigali bolo nesmierne ťažkopádne a kritické. Naše dnešné uznesenie Parlamentu je prezieravé a ja dúfam, že sa môžeme pozerať dopredu.
Ako napovedá ich názov, dohody o hospodárskom partnerstve sú vykročením k úplným a všestranným obchodným vzťahom medzi EÚ a krajinami AKT. Som sklamaný, že sa skupina PSE rozhodla za ne nehlasovať.
Na záver ešte jedna vec na zamyslenie pre pána komisára. V Spojenom kráľovstve sa začalo hovoriť, že vo svete existujú tri veľké klamstvá: "šek je na pošte", "to nebola moja chyba" a "som z Európskej únie a prišiel som vám pomôcť".
v mene skupiny PSE. - (FR) Vážený pán predsedajúci, pán komisár, nemôžeme si nevšimnúť, že spôsobom, akým Komisia viedla rokovania, sa nepodarilo zaistiť podpísanie skutočných dohôd o hospodárskom partnerstve pred plánovaným termínom. Tu súhlasím s pánom Sturdym. Prechodné dohody spochybňujú regionálne skupiny, ktoré sa vytvorili a predstavujú základne pre diskusie vedené s cieľom podpísania týchto dohôd o hospodárskom partnerstve.
Rokovania ani zďaleka neposilnili väzby a dôveru medzi Európou a krajinami AKT, práve naopak vyvolali veľké obavy. Panuje obava o strate verejných prostriedkov. Senegalský prezident nedávno v tlači oznámil, že od 35 % do 70 % afrických rozpočtov tvoria colné sadzby, napríklad Nigéria má prísť o 800 miliónov EUR.
Panuje obava, aké dôsledky môže mať liberalizácia pre krehké odvetvia hospodárstiev krajín AKT, ktoré budú musieť čeliť konkurencii európskych podnikov. Panuje obava týkajúca sa žiadostí o zaradenie viacerých subjektov do druhej fázy, čo odporuje záväzkom WTO. Tu mám na mysli služby, investície, verejné trhy a pravidlá hospodárskej súťaže. Panuje obava z toho, že v roku 2008 hrozí zavedenie vyšších colných sadzieb pre krajiny AKT, ktoré nepatria medzi najmenej rozvinuté, ako určitá forma vydierania, ktorá ich núti prijať akúkoľvek dohodu.
Myslím si, že musíme umožniť ďalšie fungovanie vzťahov AKT-EÚ a do rokovania znovu vrátiť hlavné zásady z Cotonou. Dohody o hospodárskom partnerstve sú rozvojové nástroje. Samotnou liberalizáciou sa nič nekončí. Cieľom dohôd o hospodárskom partnerstve je posilnenie ekonomík krajín AKT s cieľom pomôcť im preniknúť do svetovej ekonomiky.
Po uzatvorení dohody o hospodárskom partnerstve by na tom žiadny štát AKT nemal byť horšie ako pred jej podpisom. Signatári musia ťažiť zo systému preferencií, ktorý je minimálne taký výhodný, ako pred podpisom akejkoľvek dohody o hospodárskom partnerstve. Dohody musia vychádzať zo záujmov štátov AKT a rozdielnosti ich ekonomík.
Je nevyhnutné objasniť pravidlá pôvodu, aby sme zistili, do akej miery budú mať tieto krajiny úžitok z nami predkladanými novými opatreniami, ktoré by umožňovali prístup na nový trh, a je potrebné uplatňovať skutočné mechanizmy finančného vyrovnania. Musíme pochopiť, čo nám vo vyhlásení z Kigali odkazujú poslanci parlamentov v štátoch AKT a v Európe. Dátum 31. decembra nie je takou osudnou ranou, ako je tá, ktorú ste zasadili vy.
v mene skupiny ALDE. - (IT) Vážený pán predsedajúci, dámy a páni, my, poslanci zo skupiny ALDE, sme podporili žiadosť predsedu skupiny socialistov o odložení hlasovania v snahe dosiahnuť širšiu zhodu na texte príslušného uznesenia.
Aj my máme obavy a nádeje zhrnuté v záverečnom dokumente zo zasadnutia v Kigali. Dohody o hospodárskom partnerstve sú dôležitým nástrojom rozvoja, regionálnej integrácie a zníženia chudoby. K týmto cieľom musí smerovať činnosť EÚ v našom globalizovanom svete. Len voľný obchod, pravidlá WTO a dohody o hospodárskom partnerstve nie sú cieľom, ale nástrojom v službách svetového obchodu.
Zmena a doplnenie smernice 2004/49/ES o bezpečnosti železníc Spoločenstva - Interoperabilita systému železníc Spoločenstva (prepracované znenie) - Zmena a doplnenie nariadenia (ES) č. 881/2004, ktorým sa ustanovuje Európska železničná agentúra (rozprava)
správa, ktorú predkladá Paolo Costa, v mene Výboru pre dopravu a cestovný ruch, o návrhu smernice Európskeho parlamentu a Rady, ktorou sa mení a dopĺňa smernica 2004/49/ES o bezpečnosti železníc Spoločenstva - 6-0493/2006 -;
správa, ktorú predkladá Josu Ortuondo Larrea, v mene Výboru pre dopravu a cestovný ruch, o návrhu smernice Európskeho parlamentu a Rady o interoperabilite systému železníc Spoločenstva (prepracované znenie) - C6-0474/2006 -;
správa, ktorú predkladá Paolo Costa, v mene Výboru pre dopravu a cestovný ruch, o návrhu nariadenia Európskeho parlamentu a Rady, ktorým sa mení a dopĺňa nariadenie (ES) č. 881/2004, ktorým sa ustanovuje Európska železničná agentúra - 6-0473/2006 -;
člen Komisie. - (FR) Vážený pán predsedajúci, dámy a páni, po prijatí prvých dvoch železničných balíkov v rokoch 2001 a 2004 a pred prijatím tretieho železničného balíka dňa 13. decembra 2006 navrhla Komisia nový súbor legislatívnych opatrení, ktoré sa týkajú vzájomného schvaľovania koľajových vozidiel, najmä lokomotív. Cieľom tohto opatrenia je modernizovať odvetvie železníc tak, že sa odstránia prekážky prevádzkovania vlakov v európskej železničnej sieti.
Komisia túto iniciatívu odštartovala z dvoch hlavných dôvodov - aby uľahčila voľný pohyb vlakov v rámci EÚ vďaka prehľadnejšiemu a efektívnejšiemu postupu uvádzania lokomotív do prevádzky a aby zjednodušila právne predpisy pomocou konsolidácie a zlúčenia troch smerníc o interoperabilite železníc do jednej smernice.
Celý balíček sa skladá z oznámenia, troch legislatívnych návrhov a súvisiaceho posúdenia vplyvu: v oznámení sa popisujú existujúce problémy a navrhuje sa niekoľko riešení, ako zjednodušiť vydávanie osvedčení pre koľajové vozidlá, jeden návrh prepracúva súčasné smernice o interoperabilite železníc, ďalší návrh sa týka zmeny a doplnenia nariadenia, ktorým sa ustanovuje Európska železničná agentúra a správa obsahuje posúdenie vplyvu.
Čo je jadrom týchto textov? Jedným z kľúčových aspektov je uľahčenie voľného pohybu vlakov, s čím súvisí postup pre schvaľovanie lokomotív. Podľa železničných podnikov a výrobcov je schvaľovací postup mimoriadne zdĺhavý a nákladný a viacero žiadostí zo strany úradov by z čisto technického hľadiska bolo sotva možné odôvodniť.
Komisia s týmto názorom súhlasí a problém chce vyriešiť zmenou právnych predpisov. Takisto plánuje požiadať železničné úrady v členských štátoch, aby zmenili svoj prístup. Práve preto je oznámenie, zverejnené spolu s legislatívnymi návrhmi, také dôležité, pretože navrhuje riešenia, ktoré sa môžu použiť okamžite bez toho, aby sa muselo čakať na zmenu právnych predpisov. Toto oznámenie sa nezverejnilo len tak. Už v máji sa podpísala prvá dohoda o spolupráci, ktorá sa týka koridoru Rotterdam - Janov. Táto dohoda do písmena vychádza z koncepcie navrhnutej v našom oznámení.
Takisto sa môžeme zmieniť o prepracovanom znení smerníc o interoperabilite a bezpečnosti. Komisia sa pri príprave týchto návrhov riadila dvoma cieľmi: Prvým cieľom je zjednodušenie postupu pre schvaľovanie koľajových vozidiel. Na tento účel sme navrhli zásadu vzájomného uznávania tých povolení k uvedeniu do prevádzky, ktoré už vydali členské štáty. Táto zásada spočíva v tom, že koľajové vozidlá, ktoré už získali povolenie k uvedeniu do prevádzky v jednom členskom štáte, nebudú potrebovať žiadne ďalšie osvedčenie v inom členskom štáte s výnimkou osvedčení, ktoré sú nevyhnutné podľa dodatočných vnútroštátnych právnych predpisov, napríklad kvôli vlastnostiam miestnej siete.
Po druhé, v snahe o väčšiu prehľadnosť sme smernicu z roku 1996 o interoperabilite systému transeurópskych vysokorýchlostných železníc a smernicu z roku 2001 o interoperabilite transeurópskej konvenčnej železničnej sústavy zlúčili do jedného textu. V tejto súvislosti sa pre niektoré právomoci, ktoré Komisii zverila Rada a Európsky parlament, zaviedol nový regulačný postup s kontrolou.
Zmena smerníc o interoperabilite a bezpečnosti nás inšpirovala k ďalším dvom krokom. V tejto smernici o interoperabilite sme zmenili niekoľko technických aspektov. Tieto zmeny vychádzajú zo skúseností získaných z desaťročnej práce nielen Komisie, ale v rámci postupov rokovania vo výboroch a členských štátoch, priemyslu, odvetvia a od roku 2005 aj Európskej železničnej agentúry.
Chceli sme vyjsť v ústrety aj ďalším subjektom tým, že v smernici o bezpečnosti objasníme vzťahy medzi železničnými podnikmi a subjektmi zaisťujúcimi údržbu. Cieľom je, aby sme touto smernicou zriadili nový regulačný rámec vyplývajúci zo smerníc Spoločenstva o otvorení trhu a z nových zmlúv o používaní vozidiel, ktoré sa na medzinárodnej úrovni uplatňujú na základe Dohovoru o medzinárodnej železničnej preprave (COTIF).
Teraz už prichádzam ku svojej poslednej poznámke o návrhu zmeny nariadenia, ktorým sa ustanovuje Európska železničná agentúra. Zmena spočíva v rozšírení právomocí Európskej železničnej agentúry pre železnice tak, aby mohla zhromažďovať informácie o najrôznejších vnútroštátnych postupoch a existujúcich technických postupoch pre povoľovanie lokomotív a vyhotoviť a následne rozširovať zoznam požiadaviek, ktoré sa overia len raz - buď preto, že vyplývajú z medzinárodne uznávaných predpisov, alebo preto, že je možné dané požiadavky jednotlivých členských štátov považovať za rovnocenné. Táto úloha sa zrealizuje v spolupráci s príslušnými vnútroštátnymi bezpečnostnými orgánmi pod vedením agentúry. Agentúra musí poskytovať odborné rady na žiadosť príslušných vnútroštátnych bezpečnostných orgánov alebo Komisie.
Pri zavádzaní týchto zmien sme v nariadení na základe predchádzajúcich skúseností zároveň vyjasnili niekoľko ďalších otázok, najmä pokiaľ ide o zavádzanie systému ERTMS (Európsky systém riadenia železničnej dopravy.) a registráciu koľajových vozidiel.
Vážený pán predsedajúci, ospravedlňujem sa za tento trochu technický komentár a rád by som povedal, že kým prvý a druhý železničný balíček, a čoskoro aj tretí balíček, vytvárajú právny a hospodársky rámec pre riadne fungovanie železničných služieb na jednotnom trhu, bolo potrebné našu prácu doplniť aj odstránením technických bariér na vnútroštátnych trhoch. Taký je cieľ týchto návrhov, na ktoré tak dychtivo čaká železničné odvetvie. Ďakujem Parlamentu za jeho skvelú a rýchlu prácu na týchto textoch.
spravodajca. - (IT) Vážený pán predsedajúci, pán podpredseda Komisie, dámy a páni, hoci je dnešná rozprava skôr "technická", ako ju označil podpredseda Komisie, znamená významný politický krok dopredu.
Už od podpísania prvej zmluvy na konci 50-tych rokov mala európska dopravná politika tri ciele - vytvorenie jednotného trhu, prepojenie doposiaľ oddelených sietí (samozrejme tak, aby vznikol jednotný trh pre jednotlivé druhy dopravy a ich prepojenie) a zaistenie interoperability sietí, ktoré už boli v konštrukčnej fáze. Interoperabilita teda nie je technickým problémom, ale skôr nevyhnutným predpokladom pre vytvorenie celoeurópskych trhov, ktoré sú veľmi potrebné a sú aj výslovným cieľom zmluvy.
V takmer všetkých ohľadoch sa podarilo dosiahnuť významný pokrok, zaostáva len železničné odvetvie. Dnes si stanovujeme rovnaké ciele ako v 60-tych rokoch. Príčiny tejto situácie sú rôznorodé a teraz nie je čas na to, aby som sa nimi zaoberal, avšak je potrebné poukázať na tento stav, pretože len posilňuje naše presvedčenie, že robíme dôležitý krok, ktorého úspech je pre nás kľúčový.
Interoperabilita je teda nevyhnutným predpokladom ako pre budovanie sietí bez technických prekážok, ktoré zatiaľ bránia celkom voľnému pohybu lokomotív a železničných vozov, tak aj pre pohyb v takýchto sieťach. Ide preto o zásadný krok, ktorý sme museli urobiť, a ktorý musíme urobiť čo možno najrýchlejšie.
Komisia správne prestala rozlišovať medzi interoperabilitou vysokorýchlostných a tradičných sietí a snaží sa pokročiť čo najďalej.
Správne takisto s touto otázkou spojila bezpečnostnú problematiku, pretože práve bezpečnosť sa občas využíva ako dôvod - a tu musím našľapovať veľmi opatrne - k zaťažovaniu interoperability rôznymi podmienkami. Ako môže rušňovodič prechádzať hranice, ak napríklad nerozumie jazyku danej krajiny? Ako môže lokomotíva prekročiť hranicu, ak napríklad nie celkom vyhovuje sieti na druhej strane? A takto by som mohol pokračovať ďalej.
Komisia teda urobila veľmi dobre, keď obidva prvky navzájom spojila. Celkom bezpodmienečne musíme zaistiť bezpečnosť, avšak v rámci interoperabilného systému, pretože ak budeme pristupovať k bezpečnosti ako k podmienke, ktorá bráni interoperabilite, potom asi niečo nie je v poriadku. Samotný fakt, že sa rozhodlo o zriadení európskej agentúry, ktorá sa bude zaoberať touto otázkou a spolu s ňou ďalšími otázkami, ako ešte uvidíme, je nepochybne znamením, že túto problematiku berieme vážne.
Čo v tejto veci urobil Parlament? Parlament v podstate schválil návrhy Komisie, formuloval len niekoľko odporúčaní, ktoré by mali prispieť k ďalšiemu zvýšeniu interoperability systému. V správe o interoperabilite Parlament predpokladá stanovenie lehôt, v ktorých by sa mali udeliť povolenia, samozrejme k už existujúcim koľajovým vozidlám. Správa sa takisto prihovára za to, aby sa dôkazné bremeno skutočnosti, že niečo nie je interoperabilné (a to aj z bezpečnostných dôvodov), prenieslo na členské štáty; inými slovami vychádzame z predpokladu, že po vydaní osvedčenia môže čokoľvek ísť kamkoľvek, iba ak by niekto predložil závažný dôvod, prečo by tomu tak nemalo byť. Po tretie, Parlament sa domnieva, že dodatočné vybavenie všetkých už existujúcich koľajových vozidiel by malo mať nárok na štátnu podporu. To sú podľa môjho názoru zlepšenia, ktoré vykonal Parlament.
To isté sa týka aj bezpečnosti. Aj v tejto oblasti sme sa pokúsili o stanovenie povinných lehôt pre vydávanie osvedčení - navrhujeme rok 2010. To by malo upokojiť všetkých bez výnimky, pretože ku každému sa bude pristupovať rovnako a nebude už pokračovať stav, keď sa na monopolných poskytovateľov železničných služieb automaticky pozerá ako na zvlášť kompetentné subjekty, ktoré sa teda môžu od takýchto povinností oslobodiť.
Tretia poznámka sa týka posilnenia fungovania agentúry. V tejto veci mi napadá jedna kľúčová otázka, ktorú chcem položiť všetkým, najmä však Komisii. Právom sme považovali za vhodné oddeliť bezpečnosť od všetkého ostatného a vytvoriť 25 európskych agentúr. Toto významné rozhodnutie sme prijali pred nejakým časom. Teraz si hovorím, vzhľadom na to, že tieto agentúry ešte nie sú funkčné, či by nestálo za uváženie vytvoriť jednu celoeurópsku agentúru s 25 pobočkami v jednotlivých krajinách. Je to zásadná otázka, ktorá by nám pomohla pri hľadaní pozitívneho riešenia vzájomne súvisiacich problémov interoperability a bezpečnosti na európskej úrovni.
spravodajca. - (ES) Vážený pán predsedajúci, pán komisár, dámy a páni, v dôsledku globalizácie dnes naše hospodárstvo, pokrok Spoločenstva a blahobyt našich občanov závisí viac ako kedykoľvek od efektívneho, úsporného a predovšetkým udržateľného dopravného systému.
Potrebujeme všetky druhy dopravy. Železnice zažili najväčšiu slávu v počiatkoch, potom ich však vytlačili vozidlá jazdiace po cestách a diaľniciach, pretože sú prispôsobivejšie, nezávislejšie a dostupnejšie. Dnes sa naše cesty nachádzajú na pokraji zrútenia a životné prostredie je pre znečistenie v kritickom stave, a preto zase vkladáme naše nádeje do železnice a dúfame, že v budúcnosti bude môcť zaistiť našu potrebu vnútornej mobility.
Komisia si je toho vedomá, a preto navrhla nový legislatívny balíček, ktorý má vylepšiť technickú časť regulačného rámca pre železničnú dopravu. Tento balíček zahŕňa prieskum smerníc o interoperabilite a bezpečnosti a nariadenia o Európskej železničnej agentúre. Všeobecne povedané už pred rokmi si európske orgány po prvýkrát uvedomili nevyhnutnosť konsolidácie železníc na úrovni Spoločenstva. Prinajmenšom k interoperabilite, ako každý vie, bola už v júli 1996, teda pred 11 rokmi prijatá smernica Rady 96/48/ES o systéme vysokorýchlostných železníc, po ktorej v marci 2001 nasledovala smernica o transeurópskej konvenčnej železničnej sústave.
Koordinácia určitých ustanovení členských štátov týkajúcich sa televízneho vysielania (rozprava)
Ďalším bodom je odporúčanie do druhého čítania o spoločnej pozícii Rady na účely prijatia smernice Európskeho parlamentu a Rady, ktorou sa mení a dopĺňa smernica Rady 89/552/EHS o koordinácii určitých ustanovení zákonov, iných právnych predpisov alebo správnych opatrení v členských štátoch, týkajúcich sa vykonávania činností televízneho vysielania, v mene Výboru pre kultúru a vzdelávanie, (10076/6/2007 - C6-0352/2007 - (Spravodajkyňa: pani Hieronymiová).
spravodajkyňa. - (DE) Vážený pán predsedajúci, pani komisárka, dámy a páni, dnes prerokúvame predrokovaný spoločný postoj Parlamentu a Rady k preskúmaniu smernice o vykonávaní činností televízneho vysielania. Chápeme to ako veľký úspech Parlamentu, Rady a Komisie, a preto by som najskôr chcela úprimne poďakovať svojim kolegom poslancom zo všetkých politických skupín a všetkých dotknutých výborov, obzvlášť potom tieňovým spravodajcom Výboru pre kultúru a vzdelávanie, ktorými boli Henri Weber, Ignasi Guardans Cambó a Helga Trüpelová. Majú veľkú zásluhu na tom, že dnes môžeme prezentovať úspešný spoločný výsledok.
Ďalej chcem poďakovať pani komisárke Redingovej (komisárke roku 2007, gratulujem!), ktorá predložila návrh preskúmania smernice a ktorá k nemu pristupovala s veľkým odhodlaním a vôľou spolupracovať a takisto na ňom s nami spolupracovala.
Rovnako by som rada poďakovala Rade, konkrétne nemeckému predsedníctvu, pod ktorého vedením sa ukázalo, že môžeme dospieť k spoločnému postoju, a súčasnému portugalskému predsedníctvu, ktoré neochvejne hájilo dosiahnutý spoločný postoj. Vďaka tomu môžeme dnes návrh prerokovať a zajtra o ňom hlasovať.
"Televízia bez hraníc" je kľúčom k slobode informácií a pluralite masovokomunikačných prostriedkov v Európe. Preto s potešením vítame, že sa túto smernicu podarilo novelizovať práve včas. Pri stanovovaní spoločných cieľov pre tradičné a nové podoby televízneho vysielania, bez ohľadu na platformu, sme vychádzali zo zásady krajiny pôvodu. Pre tradičnú televíziu sem predovšetkým spadá právo na krátke spravodajské príspevky po celej Európe, záruka lepšieho prístupu pre postihnutých, lepšia kontrola reklamy zacielenej na deti a nezávislý vnútroštátny dohľad nad masovokomunikačnými prostriedkami.
Zlepšili sme ale aj finančné podmienky pre komerčné vysielanie. Toho sme dosiahli nie zvýšením objemu reklamy, ktorá aj naďalej môže predstavovať maximálne 12 minút z hodiny vysielania, ale zavedením pružnejších pravidiel. Prijali sme neľahké rozhodnutie povoliť umiestnenie produktu, tak aby súkromné televízne stanice, ktoré vstupujú do súťaže s Google a ďalšími konkurentmi, mohli v budúcnosti ponúkať bezplatné televízne vysielanie. Práve Európsky parlament sa v tejto veci pričinil o vhodné smernice o transparentnosti.
Po zajtrajšom rozhodnutí a jeho následnom zavádzaní v členských štátoch bude pre modernú televíziu na internete platiť zásada, že televízia zostáva hospodárskym a kultúrnym produktom bez ohľadu na použitú technológiu. Tak vyzerá európsky model, ktorý sme zachovali aj v tejto smernici pre audiovizuálne mediálne služby, ako sa jej v budúcnosti bude hovoriť. Televízie na internete a mobilné televízie by takisto mali mať v Európe budúcnosť, nielen ako hospodársky produkt, ale aj ako základná záruka slobody informácií a plurality masovokomunikačných prostriedkov.
Preto je také dôležité, že sme na tejto modernizovanej smernici začali pracovať "práve včas". "Práve včas" znamená, že nasledujúce rokovania o telekomunikačnom balíčku, ktoré teraz začínajú, a rokovania o obsahu on-line prebehnú v situácii, kedy už existuje tento spresnený právny rámec pre tradičné a nové audiovizuálne mediálne služby.
Preto vás prosím o podporu na zajtrajšom hlasovaní, aby sme v našej európskej mediálnej politike získali širokú väčšinu v prospech pokroku.
členka Komisie. - (FR) Vážený pán predsedajúci, každej matke robí veľkú radosť, keď vidí, ako z dieťaťa, ktoré priviedla na svet, vyrastá inteligentný a živý chlapec alebo dievča. Rovnaký pocit zažívam dnes večer nad našou smernicou o audiovizuálnych mediálnych službách "bez hraníc" - pocit uspokojenia a hrdosti, o ktorej by som sa chcela podeliť s krstnou mamou tohto dieťaťa, našou vynikajúcou spravodajkyňou Ruth Hieronymiovou.
Je niekoľko spôsobov, ako vyskúšať inteligenciu dieťaťa. Pani Hieronymiová ich uviedla - rozsah pôsobnosti prispôsobený budúcej podobe audiovizuálneho vysielania, keďže sa rozšíril na audiovizuálne média na vyžiadanie, napr. "video na vyžiadanie"; potvrdenie zásady krajiny usadenia a teda aj zakotvenia voľného pohybu programov, doplnené o postup inteligentnej spolupráce a dialógu na predchádzanie prípadných sporov alebo ich riešení; rovnováha medzi rešpektom voči spotrebiteľom a väčšej voľnosti pre našich podnikateľov; posilnenie práva na informácie vďaka novým pravidlám pre prístup ku krátkym výňatkom kľúčových udalostí. Tieto a ďalšie nové prvky sú podľa môjho názoru dokladom rozumnej rovnováhy medzi modernizáciou a úctou k hodnotám.
Dôkazom živosti dieťaťa je podpora kultúrnej rozmanitosti v digitálnej oblasti, uznanie nových reklamných postupov, konečne vytvorený právny rámec na umiestnenie produktov, konečne venovaná pozornosť prístupu našich spoluobčanov so zrakovým alebo sluchovým postihnutím k audiovizuálnym médiám a dôvera zverená priemyslu, keďže smernica sa bude používať formou samoregulácie a spoločnej regulácie.
Parlament zohral významnú úlohu vo výchove dieťaťa od jeho prvých krôčikov až do puberty a ja sa mu chcem za to poďakovať. Je to len ďalší príklad skvelej spolupráce medzi všetkými troma orgánmi, ktoré spoločne úspešne pripravili právny predpis, ktorý bude základným kameňom pre priemysel a kultúru budúcnosti.
Teraz je načase, aby dieťa vyletelo z hniezda a začalo sa správať ako dospelé. V prípade smernice Spoločenstva to znamená jeho prevedenie do práva jednotlivých členských štátov. V súlade s politikou EÚ dúfam, že dieťa v tejto fáze veľmi nestlstne. Bol by to o to väčší paradox, že v novej smernici vyzývame priemysel, aby zostavil kódexy správania pre reklamu zameranú na deti a propagujúcu výrobky, ktoré môžu spôsobiť obezitu. Preto dúfam, že sa členské štáty pokiaľ možno zdržia a nestanovia ďalšie vnútroštátne povinnosti, ktoré by boli v neprospech ich audiovizuálneho priemyslu.
Som si celkom istá, že text, ktorý sa vám zajtra predloží na schválenie, prinesie priemyslu skutočnú právnu istotu a zároveň bude propagovať naše spoločenské a kultúrne hodnoty. Vďaka tomuto právnemu rámcu získa EÚ náskok pred právnymi predpismi iných svetadielov. Myslím, že na to môžeme byť pyšní. Pomáhame tak aj nášmu tvorivému priemyslu. Prispievame k najlepšiemu možnému systému financovania našich filmov. Európanom zaisťujeme prístup k obsahu najvyššej kvality (tzv. prémiovému obsahu) v sieťach bezplatného televízneho vysielania. Takže je to práve dnes večer, tu s vami a vďaka vám, čo mám pocit, že sme našu úlohu splnili.
v mene skupiny PPE-DE. - (SV) Vážený pán predsedajúci, najskôr by som rád poblahoželal a poďakoval za odvedenú prácu ako našej spravodajkyni, tak aj pani komisárke. Na túto otázku panuje celý rad rôznych a veľmi vyhranených názorov. Napriek tomu sa nám dnes podarilo spracovať dnes prerokúvaný návrh, ktorý ukazuje smer, ktorým by sa európska televízia mala vydať.
Niekoľko vecí je potrebné zdôrazniť. Okrem iného zavádzame zásadu právnych predpisov krajiny pôvodu, čo prináša lepší a silnejší základ pre rozmanitosť, ale aj pre spoločnú európsku televíziu, a takisto - to je významné - lepšie podmienky pre európsku kinematografiu, keďže tieto záležitosti spolu úzko súvisia. Znamená aj otvorenie možností pre slobodné masovokomunikačné prostriedky a ich pôsobenie v Európe bez ohľadu na štátne hranice.
Samozrejme by sa dalo ešte zlepšovať. Ja som sa napríklad domnieval, že by bývalo lepšie pristúpiť otvorenejšie k otázke dĺžky reklamy, ale na druhej strane tu vytvárame väčšiu pružnosť. Domnievam sa, že návrh, ktorý sa teraz vrátil k otázke umiestnenia produktu, takisto znamená zlepšenie. Máme tu dôvod na spokojnosť s pokrokom, ktorý sa nám podarilo urobiť.
Dovoľte ešte jednu poznámku do budúcnosti vzhľadom na to, že tento právny predpis do značnej miery vychádza z rozdielu medzi takzvanými lineárnymi a nelineárnymi mediálnymi službami. Ja sa domnievam, že tento rozdiel sa v budúcnosti bude stierať. Už teraz je zrejmé, že tento rozdiel nie je ani taký výrazný, ani taký relevantný. Myslím, že bude predovšetkým potrebné sledovať vývoj v tejto oblasti, aby sme sa nakoniec neocitli v situácii, kedy budú tradičné televízne masovokomunikačné prostriedky v Európe znevýhodnené oproti tým, ktoré vysielajú nelineárnym spôsobom cez internet alebo inak. To by totiž v dlhodobom časovom horizonte mohlo znížiť naše šance v celosvetovom kontexte. Ešte raz by som rád poďakoval spravodajkyni a poznamenal, že sme urobili krok vpred.
v mene skupiny PSE. - (FR) Vážený pán predsedajúci, pani komisárka, dámy a páni, na úvod citujem slová svojho kolegu Henriho Webera. Tento text je pre skupinu sociálnych demokratov prijateľným kompromisom, do ktorého sa nám v rámci rokovaní podarilo doplniť niekoľko cenných ustanovení, ktoré prispejú k zachovaniu európskeho audiovizuálneho modelu. Rada by som poďakovala našej spravodajkyni, pani Hieronymiovej za jej odhodlanie, trpezlivosť a takisto aj za obzvlášť otvorenú a pozitívnu snahu o kompromis.
Tento prieskum je nevyhnutným dôsledkom digitálnej revolúcie v kontexte znalostnej ekonomiky. Právne predpisy sa vhodne rozšírili na nové audiovizuálne služby. Zaistila sa ako ochrana maloletých, tak aj ochrana občanov EÚ pred podnecovaním k akejkoľvek forme diskriminácie. Tieto nové služby by mali napomôcť financovaniu filmov a európskemu audiovizuálnemu vysielaniu. Určité percento z ich obratu pôjde na podporné účty, zaručí sa riadna prezentácia európskych diel v katalógoch on-line. Pluralita masovokomunikačných prostriedkov je oddnes oficiálnou požiadavkou. Posilnila sa úloha regulačných orgánov a členským štátom sa vrelo odporúča prijať ustanovenie o všeobecné dostupnosti.
Pokiaľ ide o reklamu, skupina sociálnych demokratov si želala zachovať pravidlá zahrnuté v existujúcej smernici. Ak sa dĺžka reklamy obmedzí na 20 % z hodiny vysielania, bude dĺžka medzi dvoma reklamnými blokmi tvoriť 30 minút, kým my sme chceli na európskej úrovni zachovať 45 minút. Sme však spokojní s tým, že sa zakázala reklama v podobe umiestnenia produktu počas dokumentárnych filmov, informačného vysielania a detských programov. Členské štáty sa ale môžu rozhodnúť, že tento typ reklamy povolia vo filmoch, televíznych filmoch a športových prenosoch. Pre takýto prípad sa vytvorili prísne pravidlá umiestnenia produktu, aby sa predišlo jeho zneužívaniu a niektorým nevhodným účinkom.
Podarilo sa teda nájsť rovnováhu medzi slobodou prejavu, šírením informácií, prístupom verejnosti k novým službám (napr. k "videu na požiadanie"), a obsahom s kultúrnou a ekonomickou hodnotou. Dôraz na kvalitu umožní európskej produkcii posilniť jej postavenie. Práve to je jeden z hlavných vplyvov smernice.
v mene skupiny ALDE. - (FR) Vážený pán predsedajúci, myslím, že sme dospeli na koniec veľmi dlhej cesty. Trvala dlho a podieľalo sa na nej mnoho ľudí, mnoho poslancov a mnoho odborníkov, dokonca aj ľudia, ktorí diskusiu sledovali na diaľku mimo náš Parlament, lebo bola pre nich dôležitá. Všetci musíme mať sami zo seba radosť, pretože zajtra, ak nedôjde k nejakému prekvapeniu, sa vzniknutý text po mnohých rokovaniach a diskusiách jednohlasne prijme, a možno sa prijme bez hlasovania, čo je skutočne dôkazom toho, že sa takýto text dá prijať takmer aklamáciou.
Je teda načase poblahoželať pani Hieronymiovej a ostatným tieňovým spravodajcom, ale predovšetkým pani Hieronymiovej a, musím uznať, aj pani komisárke. Tá povedala, že má pocit, že sa úloha splnila. Nemýli sa. Dnes je jej pocit plne oprávnený.
Znamená to, že prijmeme veľmi jasný právny rámec s jasnými pravidlami, ktoré zabezpečia a zaistia investície do audiovizuálneho vysielania. Tieto pravidlá umožnia rozšíriť akékoľvek požiadavky týkajúce sa ochrany spotrebiteľov a ochrany maloletých na nové digitálne médiá a na nové postupy, ktoré súvisia s novými médiami, bez toho, aby dochádzalo k súčasnému prekrývaniu alebo jednoduchému rozširovaniu existujúcich ustanovení. Pre nové postupy je totiž potrebné nájsť novú právnu úpravu.
Nové predpisy bezpochyby vnášajú do reklamy väčšiu pružnosť. To si uvedomujeme. Predpisy sme prerokovali a podporili. Vlastne práve moja skupina sa najviac snažila o to, aby tento text nakoniec prešiel, pretože sme európsky audiovizuálny model nezbavili jeho charakteristických čŕt. Nikdy sme síce tak ďaleko nezašli, avšak vieme (a to chcem povedať nahlas, pretože sme podporili aj umiestnenie produktu, s plným vedomím a svedomím), že ak chceme divákom ponúknuť bezplatné televízne vysielanie, aj keď úplne bezplatné nebude nikdy, ale pre divákov áno, a ak nechceme toto bezplatné vysielanie financovať len z daní a verejných financií, potom je potrebné nájsť spôsoby financovania v konkurenčnom prostredí. Práve v takomto kontexte sme súhlasili s umiestnením produktu. Bude celkom transparentné a takisto sme jasne povedali, ako a kedy by sa malo urobiť.
Teraz prichádza rad na vykonávanie textu. Týmto žiadam Komisiu, aby sa znovu zhostila svojej zodpovednosti. Dieťa síce vylieta z hniezda, nie však úplne. Vykonávanie je potrebné starostlivo sledovať a obzvlášť, pani komisárka, je potrebné niečo urobiť s jednou vecou, ktorá mi spôsobuje vážne obavy. Myslím, že v niektorých členských štátoch panuje dojem, že až do vykonávania tohto textu nebudú vlastne pre európsku televíziu platiť žiadne právne predpisy. Inými slovami, že nebude žiadny zákon. To pritom nie je pravda. Smernica o televízii bez hraníc, ktorá zostáva v platnosti, zaviedla pravidlá pre reklamu, v ktorých sa ustanovilo, čo sa môže a čo nesmie robiť. Všeobecne zavládol dojem, že kým sa nová právna úprava, nová smernica začne používať v členských štátoch, nebudú platiť predpisy, ktoré sú v tom čase v platnosti. Vy spolu s Komisiou zodpovedáte za to, že zaznie celkom jasne, že takéto vnímanie situácie je mylné a že takto sa ju nedá vnímať.
v mene skupiny UEN. - (PL) Vážený pán predsedajúci, zmena smernice Európskeho parlamentu a Rady o koordinácii určitých ustanovení zákonov, iných právnych predpisov alebo správnych opatrení v členských štátoch týkajúcich sa vykonávania činností televízneho vysielania má zaistiť, že príjemcovia audiovizuálnych mediálnych služieb v členských štátoch budú môcť plne využívať výhody vnútorného trhu vďaka zásade regulácie podľa krajiny pôvodu.
