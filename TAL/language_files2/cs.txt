Všichni jste si svou dovolenou zasloužili. Vypadáte odpočatě a doufám, že se těšíte na návrat k práci, kterou je třeba vykonat v oblasti evropských záležitostí.
Po našem posledním setkání jsme se s hlubokým zármutkem rozloučili se dvěma velkými Evropany, Gastonem Thornem a Raymondem Barreem, významnými muži, kteří obětovali své životy službě vlasti - jako vynikající premiér i jako komisař Evropské komise. Gaston Thorn byl deset let (od roku 1959 do roku 1969) poslancem Evropského parlamentu. V letech 1969 až 1974 byl ministrem zahraničních věcí Lucemburska a v letech 1974 až 1979 jeho premiérem. Od roku 1981 až do roku 1985 vykonával funkci předsedy Evropské komise. Pod jeho vedením projednalo Evropské společenství podmínky přistoupení Španělska a Portugalska, iniciovalo společnou politiku rybolovu a dospělo k vyřešení sporných otázek v oblasti rozpočtových zdrojů a příštího financování Společenství.
Raymond Barre byl v letech 1967 až 1973 místopředsedou Evropské komise a v letech 1976 až 1981 premiérem Francie. Jako komisař pro hospodářské a finanční záležitosti předložil v letech 1969 a 1970 původní návrhy na vytvoření evropské hospodářské a měnové unie v rámci Barreho plánu.
Oba dva až do své smrti neúnavně pracovali na evropské integraci a významně a prakticky přispěli k podpoře tohoto procesu, realizovaného tehdy ve složitých podmínkách.
Na konci minulého týdne by své 100. narozeniny oslavil Altiero Spinelli. Tento muž byl jedním z tvůrců současných evropských orgánů a deset let zastával funkci poslance Evropského parlamentu. Po dobu sedmi let, až do jeho smrti v roce 1986, jsem měl skutečnou čest s ním spolupracovat. Během desíti let ve funkci poslance Evropského parlamentu a zejména během výkonu funkce předsedy Výboru pro institucionální záležitosti hrál klíčovou úlohu při prosazování ambiciózního programu institucionální reformy. Jeho návrh Smlouvy o založení Evropské unie, který Evropský parlament v roce 1984 přijal většinou hlasů, vytvořil základ pro mnoho dalších důležitých změn zavedených reformami podle smlouvy, včetně významného rozšíření legislativních pravomocí Evropského parlamentu.
Během letní přestávky jsme byli svědky mnoha přírodních katastrof: dramatických povodní ve Spojeném království, vln horkého počasí ve východním Středozemí a nedávných tragických požárů v Řecku. Tyto události přinesly mnoha Evropanům velké utrpení. V Řecku zemřelo na následky velkých požárů 60 lidí. Je proto vhodné, aby se tato tragédie stala prvním důležitým bodem dnešního programu a jsem si jist, že budu hovořit za všechny členy tohoto orgánu, vyjádřím-li hluboké politování nad oběťmi těchto a jiných tragických událostí.
Vyjadřujeme soustrast i pozůstalým více než 500 obětí zemětřesení v Peru z 15. srpna, stejně jako tisícům lidí, kteří od našeho posledního setkání přišli o život při nesmyslných násilnostech v Iráku.
Trápení obrovského množství uprchlíků umírajících při pokusu přeplout na člunech Středozemní moře a Atlantický oceán s cílem dostat se do Evropské unie v nás také vyvolává smutek a obavy. Povinností nás všech je najít cestu k tomu, aby se tyto tragédie již neopakovaly.
Žádám vás, abyste povstali a minutou ticha vzdali čest památce zesnulých.
Dalším bodem jsou jednominutové projevy k důležitým politickým otázkám podle článku 144.
(BG) Vážený pane předsedo, vážení kolegové, přírodní katastrofy, které letos postihly Evropu, nám ukázaly, že způsob řešení problémů v této oblasti je nutno ve dvou bodech změnit. Zaprvé je třeba zavést pružnější mechanismy na pomoc zemím v procesu obnovy po přírodních katastrofách. Zadruhé tyto problémy odhalují nutnost zavedení integrovaných evropských jednotek rychlé reakce jako pomocných složek určených národům, které se s takovými katastrofami musí vyrovnat.
Letos se v mé zemi, Bulharsku, vyskytly požáry i povodně. Když bylo nutno uhasit rozsáhlý požár kolem jednoho velkého města, Staré Zagory, vláda požádala o pomoc členské státy Evropské unie, ale nedostala ji z důvodu vyčerpání kapacit. Místo toho jí poskytlo na základě dvoustranné dohody pomoc Rusko. Tím se vnímání Evropské unie v mé zemi výrazně zhoršilo. Proto Vás všechny žádám, abyste vyzvali Evropskou komisi k vypracování podrobné analýzy a návrhů na zavedení společných evropských sil na pomoc členským státům při odstraňování následků katastrof a nehod. Děkuji.
Pane předsedo, mezinárodní terorismus představuje temnou stránku globalizace. Teroristé zneužívají demokratických svobod poskytovaných našimi zeměmi, jako je svoboda pohybu, mediální pokrytí a občanská práva, k tomu, aby dosáhli svých cílů pomocí strachu a násilí vůči nevinným lidem.
Řešení tohoto problému vyžaduje snahu o úplné odhalení a pochopení vnitřních mechanismů terorismu včetně jeho náboženských, společenských a dokonce i civilizačních základů. My v demokratických státech jsme v této oblasti již od počátku znevýhodněni. Zatímco my se snažíme životy chránit, teroristé usilují o co největší množství obětí, protože doufají, že budou moci manipulovat city, které vzniknou při sledování krvavých výjevů na našich televizních obrazovkách.
Musíme rozlišovat mezi sebevražedným atentátníkem a tím, kdo jej nebo ji pro tuto činnost získal. Velmi často se stává, že motivací sebevražedného útočníka není nenávist, kterou cítí lidé, kteří jej pro tuto činnost získali, ale slib věčného štěstí po hrdinské smrti, což jejich nájemci politicky zneužívají.
Prevence je lepší než nutnost následné reakce. Z tohoto důvodu musíme vystihnout správnou rovnováhu mezi okamžitými a dlouhodobějšími požadavky na boj proti terorismu. Proto je zapotřebí posílit zpravodajskou, policejní a soudní spolupráci mezi našimi státy a zároveň řešit strukturální příčiny terorismu, a to zejména v zemích, kde je pro takové činy získáváno nejvíce nových přívrženců.
(RO) Vážený pane předsedo, po desetiletích politického věznění byli do Evropského parlamentu pozváni členové skupiny Ilaşcu z Moldavské republiky, které vyslechl Podvýbor pro lidská práva. Adrian Ivanţoc, Tudor Petru Popa a Alexandru Leşko dojemně popisovali utrpení, jemuž byli vystaveni ve věznicích v Podněstří, a opakované zneužívání a porušování lidských práv, k němuž tam docházelo. Vyzvali Evropské společenství, aby přijalo další opatření k řešení regionálního konfliktu v souvislosti s plněním veškerých mezinárodních dohod, zejména těch, které se týkají odchodu ruských vojsk z Podněstří. Aby bylo možno změnit tato legitimní přání ve skutečnost, Evropský parlament by měl jednak svolat Helsinský výbor pro lidská práva a spolehnout se na jeho návrhy aktuálních opatření na podporu nevládních organizací v Moldavsku, jednak podpořit vydávání novin a časopisů v této oblasti a vybudovat síť vysílačů na pravém břehu řeky Dněstr s cílem zabezpečit dostupnost signálu moldavského národního rozhlasu a televizních kanálů. V neposlední řadě je třeba radikálně změnit způsob jednání o řešení problému Podněstří. Evropská unie i Rumunsko jakožto člen Unie musí změnit statut pozorovatele na statut řádného člena.
(PL) Vážený pane předsedo, před několika měsíci přijal Evropský parlament usnesení o odsouzení xenofobie a rostoucího nacionalismu v Evropě. Způsob, jakým se v tomto dokumentu poukazovalo na některé země včetně Polska, byl příliš tvrdý a nepřiměřený rozsahu problému.
Samozřejmě, že záležitosti týkající se rasové nesnášenlivosti je nutno řešit s veškerou vážností. Proto mne překvapuje, že Evropská komise nepřijímá rozhodující kroky proti fašisticky zaměřeným stranám, které jsou v některých zemích na vzestupu. Existují dokonce země, v nichž zástupci těchto stran uspěli v regionálních volbách. Zásahové skupinky těchto stran obtěžují cizince na ulicích a veřejně vyzývají k revizi hranic.
Tento problém má značný vliv na mnohé země takzvané staré Unie. Dotčené země tento problém řeší již dlouhou dobu, zatímco vedoucí představitelé Společenství ukazují prstem na nové členské státy i v případě bezvýznamných incidentů.
- (ES) Vážený pane předsedo, 12. srpna se v Gibraltarském průlivu srazila nákladní loď New Flame s ropným tankerem Torm Gertrud. Je to již devátá nehoda na jedné z nejrušnějších námořních tras světa, kterou ročně využije více než 100 000 lodí.
Tato nehoda poukazuje na stále intenzivnější potřebu vytvoření přístavního orgánu pro dozor a monitorování mezi Španělským královstvím, Spojeným královstvím a Gibraltarem. Skutečnost, že taková námořní kontrola dosud neexistuje, ohrožuje životy a logicky představuje hrozbu pro životní prostředí.
Podle mého názoru by Evropská komise měla žádat o informace o tom, co dodnes nevíme - co vlastně potopená nákladní loď přepravovala: 27 000 tun kovového šrotu, pravděpodobně škodlivého kontaminovaného šrotu.
Myslím, že je mimořádně důležité, aby Parlament a Evropská komise naléhavě vyzvaly orgány Španělska, Spojeného království a Gibraltaru k vytvoření takového námořního orgánu pro dohled a monitorování.
Pane předsedo, rád bych upozornil na inovaci týkající se zachování mořského prostředí v Evropě. V sobotu se Skotsko stalo první zemí Evropy, která zavedla dobrovolný systém zavírání lovišť ryb v reálném čase, s cílem zachránit populace tresky. Doufáme, že se tento systém, který byl vyvinut jako společná iniciativa nové skotské vlády a odvětví rybolovu, stane vzorem pro příští projekty zachování mořského prostředí. Podle mých informací oslovila skotská vláda své partnery v Dánsku a Norsku se záměrem poučit se z tohoto konkrétního projektu.
Až dosud byla společná rybářská politika pro Skotsko jen pohromou, ale pevně věřím, že budoucnost řízení rybolovu nespočívá v centrálním řízení z Bruselu, ale v přímé spolupráci zemí, které se rybolovem zabývají. Je zapotřebí uvítat to, že skotská vláda a dané odvětví zaujaly v tomto směru tak inovační postoj. Zatím jen doufám, že než dojde k prosincovému zasedání Rady, bude jejich dobrovolné úsilí zohledněno, uznáno a oceněno.
(PL) Vážený pane předsedo, vpád nacistů do Polska 1. září 1939 byl aktem násilí spáchaným na mé vlasti. Během šesti let války, která následovala, zahynulo více než šest milionů Poláků. To představovalo 17 % obyvatel Polska, jejichž počet tehdy dosahoval 35 milionů.
O dva týdny později, 17. září 1939, napadl Polsko i Sovětský svaz na základě Molotovova-Ribbentropova paktu. O život přišlo více než 22 000 představitelů polské intelektuální elity, jež do týla či do hlavy zastřelili Sověti, okupující pak po mnoho dalších let mou vlast. To vysvětluje, proč byly miliony mých krajanů plny naděje ve chvíli, kdy jsme znovu získali nezávislost. Přestože se v Unii tak krásně hovoří o rovnosti práv a o zákazu diskriminace, někteří němečtí politici a určitá část německých médií neustále útočí na mou vlast, na polský lid, polskou vládu a katolická média, zejména na Radio Maryja. To dokazuje, že dosud přetrvává silná protipolská nálada.
Při příležitosti výročí vpádu do Polska a ve jménu živých i mrtvých vyzývám k ukončení tohoto násilí, které lze vysvětlit jako pokus dosáhnout cílů, jichž se nepodařilo dosáhnout během války.
(RO) Vážený pane předsedo, moje intervence se týká práv Rumunů v Srbsku a Bulharsku. Území na pravém břehu Dunaje v severozápadním Srbsku a severozápadním Bulharsku včetně oblasti od Ratanských hor k Dunaji a od Moravského údolí k Timockému údolí v Srbsku a Vidinskému regionu v oblasti Lom v Bulharsku je z větší části osídleno Rumuny, kteří tvoří menšinu v počtu více než 300 000 lidí žijících ve více než 130 malých a středně velkých vesnicích a 20 městečkách. Nejsou uznáni jako národnostní menšina, nevyužívají výhod náboženských služeb a vzdělávání ve svém mateřském jazyce. Ve školách se neučí rumunsky. Rumunský jazyk, literatura a dějiny se studují v poloutajení v soukromí doma. Jediný rumunský kostel v Mălăiniţe bude brzy zničen. Helsinský výbor pro lidská práva v Srbsku zaměřil svou pozornost na zoufalou situaci rumunského lidu žijícího v této zemi a na jeho právo na zachování národní identity. Tím vyzývám evropské orgány k bezodkladnému prošetření této situace a k zásahu ve prospěch dodržování práv rumunské menšiny v Srbsku a Bulharsku.
(RO) Vážený pane předsedo, článek 29 Smlouvy o Evropské unii vymezuje pojmy terorismus a závažný trestný čin. Ve Smlouvě o Evropské unii jsou za teroristické trestné činy považovány skutky, které mají za následek ohrožení lidských životů a podporu násilí a které jsou zaměřeny na zastrašování obyvatel. To, čeho jsme byli svědky v Budapešti při založení Maďarské gardy, patří také do rozsahu této definice. Při této příležitosti učinil vedoucí představitel Maďarské gardy několik skutečně šokujících prohlášení týkajících se jeho obav z napadení Maďarska Slovenskem a Rumunskem, zeměmi, v nichž žije maďarská menšina. Domnívám, se, že takovéto organizace a extrémistické aktivity povzbuzují separatistické hnutí v rámci menšin, které usilují o autonomii, a uvedená situace není v souladu s chováním členského státu EU. Organizace tohoto druhu by měly být rozpuštěny a postoje podobné těm, které vyjádřila Maďarská garda, by měly být zakázány a trestány podle zákona. Proto si dovoluji vyzvat vedoucí představitele orgánů EU k tomu, aby jasně odsoudili takovéto postoje a aby požádali Agenturu pro základní práva o vypracování zprávy o skutečnostech a o pozorování postavení menšin v Maďarsku.
(FR) Vážený pane předsedo, různé dramatické situace v různých zemích nám připomínají naše evropské povinnosti. To je i případ mé země, v níž nákladní loď způsobila smrt rybáře. Souvisí to s otázkou námořní bezpečnosti. Už i Francie se dověděla, kde leží Kiribatská republika. Podívejte se do atlasu: není příliš známá, ale je to "výhodná vlajka". Evropská unie musí s veškerým důrazem zpřísnit svůj přístup k takovýmto vlajkám, urychlit přijetí právních předpisů v rámci balíku Erika III a připravit balík Erika IV týkající se sociálních záležitostí výcvikových a pracovních podmínek námořníků a zároveň zlepšit koordinaci činností našich zemí v Mezinárodní námořní organizaci.
Je to stará záležitost, která však v pravidelných intervalech vystrkuje růžky a prostřednictvím dramatických událostí nás nutí, abychom se jí znovu zabývali. Naléhám na Vás, pane komisaři či paní komisařko, zastupující Radu v nepřítomnosti, abyste v tomto směru podnikli potřebné kroky.
(RO) Vážený pane předsedo, 18. října 2007 vyhlásí Evropská komise Den boje proti obchodu s lidmi. S potěšením vítám tuto iniciativu, s jejíž pomocí se tento citlivý a pro většinu lidí neznámý problém, zodpovědný za 2,5 milionů obětí ročně, dostane do centra pozornosti evropských občanů. Proto bych znovu chtěla upozornit na skutečnost, že chceme-li dosáhnout v boji proti tomuto jevu úspěchu, členské státy musí účinněji koordinovat své úsilí. Zatím to vnitrostátní zákony neumožňují. Členské státy však mají k dispozici Úmluvu Rady Evropy o opatřeních proti obchodování s lidmi z roku 2005, která představuje nejkomplexnější právní nástroj boje proti tomuto jevu. Tuto úmluvu však zatím podepsalo pouze 18 z 27 členských států a pouze 3 členské státy ji ratifikovaly. Proto si dovoluji požádat Evropskou komisi, aby požádala Radu o pravomoc k podepsání Úmluvy Rady Evropy o opatřeních proti obchodování s lidmi jménem Evropského společenství. Vážený pane předsedo, obchodování s lidmi je závažným porušením lidských práv. Je načase přejít od slov k činům. Je čas jednat, aby bylo jednodušší potrestat obchodníky s bílým masem a chránit práva obětí. Tyto oběti se v moderní Evropě opětovně stávají otroky - v Evropě, která je tak hrdá na dodržování lidských práv.
(PL) Vážený pane předsedo, rád bych začal vyjádřením upřímné soustrasti pozůstalým obětí přírodních katastrof v Řecku a dalších zemích. V srdci s nimi soucítím. Sám jsem před 10 lety zažil ničivé povodně a proto si velmi dobře uvědomuji, co to znamená.
Ke katastrofám bude naneštěstí docházet stále. Zřízení Evropských sil rychlého nasazení je proto nevyhnutelné. Důrazně podporuji vytvoření takovýchto sil při nejbližší možné příležitosti. Je s podivem, že vlastně nikdy neprotestujeme proti zakládání nových evropských agentur, i když takových byrokratických subjektů existuje několik tuctů. Jde-li však o lidské životy, vždy máme mnoho výhrad. Je načase je překonat a založit evropské jednotky vytvořené podle takzvaných "modrých baretů" OSN, jejichž barvou však bude například červená nebo bílá. Úkolem těchto jednotek by bylo chránit nás před neustálou hrozbou ze strany přírody, nikoli ze strany lidských bytostí.
(HU) Praxe rychle dokázala pravdivost odborných argumentů, s nimiž jsem se svými kolegy v Evropském parlamentu vystupoval proti Evropské komisi a proti jejímu rozhodnutí ukončit intervence pro kukuřici.
Lesní požáry v Řecku, jejich důsledky a závěry, které je třeba vyvodit za účelem preventivních a výstražných opatření (rozprava)
Dalším bodem jednání je prohlášení Komise týkající se lesních požárů v Řecku, jejich důsledků a z nich vyplývajících závěrů, které je třeba vyvodit za účelem preventivních a výstražných opatření.
člen Komise. - (FR) Vážený pane předsedo, nejprve mi dovolte omluvit nepřítomnost mého kolegy Stravrose Dimase, který měl v úmyslu zúčastnit se této rozpravy, ale zabránila mu v tom závažná operace oka.
Dámy a pánové, Evropská komise chce vyjádřit svou nejhlubší lítost nad škodami, které způsobily lesní požáry v Řecku. Naše myšlenky patří obětem a jejich rodinám. Předseda Barroso odcestoval v tomto týdnu do Řecka, aby zjistil rozsah škod. Rovněž komisařka Hübnerová navštívila postiženou oblast, aby zhodnotila, do jaké míry je nutno přispět z evropských prostředků na její obnovu, a o své cestě podá zprávu na zítřejším zasedání kolegia. Komisař Dimas, který pobýval v Řecku v době vzniku požárů, byl svědkem nasazení mezinárodních jednotek na pomoc řeckým požárníkům a rovněž o tom podal zprávu kolegiu s cílem informovat celou Komisi o poskytnuté pomoci a požádat o mobilizaci veškerých dostupných nástrojů potřebných k rychlé obnově.
Tyto požáry představovaly nejen lidskou tragédii, ale i ekologickou katastrofu. Zničily nejen lidské životy a domovy, ale i hospodářskou strukturu celého národa. Rozsah škod je značný: shořelo přinejmenším 180 000 hektarů půdy a zničeno bylo 130 měst a vesnic. V nejvíce postižených oblastech, například na Peloponésu a ve středním a východním Řecku, došlo ke značnému ochromení regionálního hospodářství. Záběry požárů zasáhly lidi v celé Evropě a když Řecko požádalo o pomoc, Evropa rychle reagovala a přijala patřičná opatření.
Monitorovací a informační středisko Komise dokázalo koordinovat pomoc, kterou nabídlo 14 členských států a mezinárodní společenství poskytlo další pomoc při hašení požárů, a sehrálo tak významnou úlohu při zabránění jejich šíření. S pomocí Komise dokázali evropští partneři Řecka poskytnout odbornou leteckou pomoc v podobě 13 vrtulníků Canadair s vaky na vodu a 20 vrtulníků (tato informace bude aktualizována v pondělí), dále místních požárních jednotek, vozidel a jiných zařízení. Nejcennější pomoc poskytly Norsko, Švýcarsko, Srbsko, Rusko a Izrael. Šlo o největší evropskou civilní operaci v členském státě. Pomoc byla rychlá a účinná, byl to obdivuhodný příklad evropské solidarity.
Škoda způsobená požáry v Řecku byla obrovská a postihla zemi v době zvýšeného výskytu přírodních katastrof tohoto druhu. V červenci a srpnu tohoto roku dostala Komise tucet žádostí o mezinárodní pomoc: z Řecka, Kypru, Itálie, Bulharska, Albánie a z Bývalé jugoslávské republiky Makedonie. Obecně platilo, že členské státy reagovaly vždy velkoryse a bez prodlení. Vzhledem k vysokému počtu žádostí o pomoc však nastala situace, v níž se projevila provozní omezení leteckých protipožárních operací. Evropská unie by měla za prioritu považovat možnost mobilizace dodatečných kapacit a vybavit se mimořádnými protipožárními zařízeními, a to tím způsobem, že osloví buď země, které nejsou členy EU, nebo soukromý sektor.
Řecká vláda odhadla škody na přibližně 4 miliardy EUR, resp. 2 % řeckého HNP. Vláda vypracovává soudržný akční plán pro nápravu situace a informovala Komisi o tom, že bude hledat pomoc v dostupných programech EU.
Tyto obrovské zásahy do životního prostředí v Řecku provází navíc i riziko prudkých dešťů, které naplňují řeky, čímž se oslabený ekosystém dále poškozuje, a eroze půdy, která může způsobit sesuvy půdy a znečištění vody. Zničeno bylo veliké množství chráněných krajinných oblastí a Komise nyní zkoumá, jakým způsobem lze uvolnit finanční prostředky z dostupných fondů, zejména z fondu Life+, na pomoc při obnově zničených přírodních stanovišť.
Komisaři tyto otázky podrobně prodiskutovali a Komise přijala všechna potřebná opatření na pomoc řecké vládě při řešení společenských, environmentálních a hospodářských důsledků požárů. Jedním z možných nástrojů, které jsou dostupné pro řešení potřeb řeckého lidu, je převedení strukturálních fondů na přímo postižené regiony a programy.
Kromě toho, na základě požadavku předloženého řeckými orgány, je možno uvolnit finanční prostředky z Fondu solidarity. V této souvislosti bude základním předpokladem co největšího zkrácení procesu přijetí opravného rozpočtu, které navrhla Komise s cílem uvolnit finanční prostředky z tohoto fondu, spolupráce mezi Parlamentem a Radou.
Pokud jde o podporu, která je předpokládána v rámci operačních programů na rok 2006, Komise v rámci stávajících regulačních ustanovení přezkoumá co nejpružněji žádost řeckých orgánů o úpravu, a to ihned po jejím předložení. Všechny dostupné finanční prostředky budou přesunuty na vyřešení okamžitých potřeb lidí a regionů nacházejících se v krizové situaci. Pro účel zabezpečení přijetí okamžitého rozhodnutí použije Komise zrychlený postup.
Na základě žádosti řeckých orgánů a následného říjnového plánu přijme Komise nové programy na období 2007 - 2013. Programy lze přijmout později podle stanovených potřeb a dotčených regionů a sektorů, a to na základě celkového plánu předloženého řeckými orgány. V souvislosti s Evropským sociálním fondem je nutno požádat řecké orgány, aby do probíhajícího akčního plánu začlenily důležitou část týkající se lidských zdrojů. Plán se musí týkat všech oblastí: reformy zaměstnanosti, začlenění do společnosti a zdravotnictví, vzdělávání a školení, stejně jako veřejné správy.
Změna klimatu mohou způsobit sušší zimy a teplejší léta, což představuje ideální podmínky pro vznik požárů. V současné době se riziko vzniku lesních požárů zvyšuje a reakce Evropy na tuto tragédii musí brát v úvahu i kroky zaměřené na snížení vlivu budoucích požárů. Za správu lesů jsou do velké míry odpovědny členské státy. Je to pochopitelné, neboť vnitrostátní vlády mají lepší možnost spravovat svá vlastní území, investovat do opatření na prevenci požárů a plánovat reakce zásahových služeb.
Existuje i mnoho možností, jak může EU v této oblasti poskytnout své zálohy pro případ reakcí na vnitrostátní úrovni. Komise připravuje oznámení o lesních požárech a přezkoumá řadu praktických opatření, jimiž lze zlepšit prevenci požárů a přestavbu hospodářství a ekosystémů.
Přestože byla reakce EU v oblasti civilní ochrany působivá, Komise zastává názor, že je v této oblasti potřebné zvýšit kapacity. Toto hledisko je zvažováno již od roku 2006 a předseda Barroso již požádal Michela Barniera o vypracování zprávy týkající se této záležitosti. Po předložení návrhů pečlivě přezkoumáme doporučení, která budou v Barnierově zprávě uvedena.
Je povzbudivé, že Parlament vždy podporoval ambiciózní vývoj evropských kapacit v oblasti civilní obrany. Nová opatření však nelze přijímat bez jednomyslné podpory členských států a právě tato záležitost bývá často problematická.
V roce 2006 Komise navrhla, aby byly finanční prostředky Společenství z Finančního nástroje pro civilní obranu použity na vytvoření mimořádných zařízení civilní obrany, například leteckých požárních jednotek pro případy požárů velkého rozsahu. Jedná se o téměř doslovné znění bodu 9 usnesení z tohoto dne. Mnohé z členských států však bohužel tento postoj nesdílí, a proto nemohl být tento program realizován. V důsledku toho Komise naléhavě vyzývá členské státy, aby v budoucnosti zaujaly při předkládání návrhů v této oblasti ambicióznější přístup.
jménem skupiny PPE-DE. - (EL) Vážený pane předsedající, komisař Špidla podrobně popsal velkou katastrofu, která zasáhla mou vlast. Předseda Evropské komise, pan Barroso, a komisařka Hübnerová navštívili Řecko a další regiony postižené katastrofou.
Jménem všech Řeků bych rád využil této příležitosti k tomu, abych poděkoval Evropské unii, členským státům a dalším zemím za okamžité vyslání speciálně vycvičených hasičů a letecké podpory, tedy za poskytnutí životně důležité pomoci mé zemi při hašení katastrofálních požárů.
Rád bych také poukázal na to, že podobné katastrofální požáry se za stejných podmínek (i když ne v rozsahu, v jakém postihly Řecko) vyskytly ve všech jihoevropských zemích.
Nyní je naším prvořadým zájmem zvládnout další fázi, která již probíhá. První opatření týkající se hospodářské pomoci obětem se již projevují jako účinná. Většina těch, kdo měli nárok na finanční prostředky určené k uspokojení svých základních potřeb a na opravu domácností, již finanční podporu během několika dní obdrželi. Mnoho lidí bez domova získalo dočasné ubytování v přívěsech.
Po uzavření dohody mezi řeckou vládou a Evropskou komisí získají zemědělci a chovatelé dobytka (kteří, jak musím dodat, přišli během požárů o více než 73 000 kusů dobytka) předběžné náhrady, určené na kompenzaci ztracených zemědělských plodin, dobytka a zařízení.
Rád bych také informoval pana komisaře, že to, o čem hovořil, se již uskutečňuje: pracuje se na studii a na návrhu plánu obnovy veškerých požárem zničených oblastí. Cílem plánu je rychle a účinně vyřešit lidské a hospodářské potřeby obětí a zároveň co nejrychleji odstranit poškození životního prostředí.
Zvláštní součástí plánu je obnova krajiny v okolí archeologického naleziště v Olympii, které se, stejně jako starověký stadion, muzeum a další budovy podařilo díky nadlidskému úsilí hasičů zachránit.
Musíme ocenit, že v rámci mechanismu Společenství pro civilní ochranu obdrželo Řecko nejvyšší finanční pomoc, jaká byla kdy poskytnuta od zřízení tohoto nástroje v roce 2001. Touto pomocí bylo dokázáno, že zásady spolupráce a solidarity jsou prvořadým zájmem Evropské unie.
Pokud jde o usnesení, o němž budeme zítra hlasovat, naším cílem je, aby Evropská komise rychle uvolnila prostředky z Fondu solidarity EU a aby zabezpečila všechny předpokládané finanční zdroje určené k odstraňování střednědobých a dlouhodobých následků.
Zadruhé by bylo potřeba zřídit pro případ velkých přírodních katastrof zvláštní mechanismus rychlé reakce; určité přípravné práce byly již v této oblasti vykonány. Věříme rovněž - zmínil se o tom i pan Špidla, ale rád bych tento bod zdůraznil - že Komise by měla zvážit možnost vytvoření nezávislých pomocných sil tvořených soukromými požárními letadly nebo jednotkami z evropských zemí, které v letních měsících nemusí čelit závažným hrozbám požárů. Tyto síly by měly být umístěny do zemí s vysokým stupněm ohrožení a měly by být připraveny zasáhnout od léta 2008.
Jsem si jist tím, že EU podpoří mou vlast a že v praxi dokáže, že solidarita je základní zásadou, jíž se řídí naše vzájemné vztahy.
Závěrem bych rád ještě jednou poděkoval za veškerou podporu, kterou jste nám poskytli.
Zdokonalení právních předpisů - Zlepšení tvorby právních předpisů v roce 2005: uplatňování zásad subsidiarity a proporcionality - 13. výroční zpráva - Zjednodušení právního prostředí - Právní a institucionální dopady využívání nezávazných právních nástrojů (soft law) (rozprava)
, kterou předkládá Katalin Lévai jménem Výboru pro právní záležitosti, o zdokonalení právních předpisů v Evropské unii;
, kterou předkládá Bert Doorn jménem Výboru pro právní záležitosti, o zlepšení tvorby právních předpisů v roce 2005: uplatňování zásad subsidiarity a proporcionality - 13. výroční zpráva;
, kterou předkládá Giuseppe Gargani jménem Výboru pro právní záležitosti, o strategii zjednodušení právního prostředí;
, kterou předkládá Manuel Medina Ortega jménem Výboru pro právní záležitosti, o institucionálních a právních dopadech využívání nezávazných právních nástrojů "soft law".
zpravodajka. - Pane předsedající, dovolte mi, abych úvodem poděkovala všem, kdo přispěli k mé zprávě. Jsem jim velice vděčná za pomoc.
V posledních letech Komisi čím dále tím více záleží na kvalitě právních předpisů Společenství z hlediska srozumitelnosti a přístupnosti na jedné straně a z hlediska účinnosti a příznivého dopadu na občany a na podnikatelskou oblast na straně druhé.
Komise obvykle označuje tyto cíle pomocí pojmů "zdokonalení právních předpisů" nebo "zlepšení tvorby právních předpisů". Cílem zdokonalení právních předpisů je ve skutečnosti maximalizace výhod moderních, rozumných a účinných právních předpisů při současné minimalizaci nákladů, tak, aby byla zabezpečena co nejvyšší úroveň produktivity, růstu a v konečném důsledku i zaměstnanosti v Evropské unii.
Není pochyb o tom, že zdokonalení právních předpisů je základním předpokladem pro zabezpečení spravedlivého a konkurenčního trhu, blahobytu občanů a účinné ochrany veřejného zdraví a životního prostředí. Je důležitou součástí Lisabonské strategie, neboť může významně zvýšit produktivitu a zaměstnanost. Zdokonalení právních předpisů je věcí společné odpovědnosti. Zákony EU se prostřednictvím národních vlád a parlamentů provádějí do vnitrostátních právních předpisů a často jsou uplatňovány na regionální a místní úrovni. Existuje riziko, že se zákony v procesu svého vzniku, od tvorby zákona až k jeho výkonu, postupně přikrášlí. Proto je odpovědnost za tvorbu právních předpisů společnou odpovědností.
Mnoho členských států v současnosti vypracovává posouzení dopadů, některé členské státy zpracovávají hlavní směry. Avšak pouze poměrně málo zemí systematicky zpracovává ucelené posouzení dopadu u nových legislativních návrhů.
Vytváření zákonů na evropské úrovni výrazně snížilo byrokracii. Jeden společný právní předpis, který je uplatňován ve všech členských státech, je mnohem jednodušší než složitá síť různých právních předpisů uplatňovaných na národní a regionální úrovni. Evropské právní předpisy účinně odstraňují škodlivé překážky hospodářské soutěže a vnitrostátní právní předpisy, které nejsou slučitelné s evropskými, a to tak, aby program zjednodušení mohl vytvářet hmatatelný hospodářský přínos nejen prostřednictvím snižování správní zátěže. Zkušenosti členských států ukazují, že veřejné orgány mohou udělat mnoho pro snížení neodůvodněné správní zátěže vyplývající z právních předpisů. Taková opatření by podle Komise posílila hospodářství EU přibližně o 1,5 % HDP a uvolnila by odhadovaných 150 miliard EUR na investice.
Ve své zprávě podporuji zajištění takového cíle, aby byla tvorba právních předpisů potřebná, jednoduchá a účinná. Na druhé straně však musíme zdůraznit, že takovýto proces by měl být zcela transparentní a založený na maximálním styku Evropského parlamentu s veřejnou kontrolou a na širokospektrálních a otevřených konzultacích s odborníky a všemi zúčastněnými stranami - nejen s vládami a podniky, ale také a především s nevládními organizacemi.
Dále bych chtěla navrhnout vytvoření výboru pro posouzení dopadů. Je mimořádně důležité, aby tento orgán, který bude poskytovat poradenství a podporu při vytváření kultury vysoce kvalitních posouzení dopadu v rámci Komise, působil nezávisle na odděleních, která mají na starosti tvorbu politik. Nemusí to však nevyhnutelně znamenat, že posouzení dopadu musí vypracovávat externí odborníci, kteří nepatří do dané instituce. Je také potřeba, aby výbor pro posouzení dopadů pomohl při vypracování společné metodiky pro všechna posouzení dopadů.
Dále bych chtěla navrhnout zvláštní projekt v rámci procesu posouzení dopadu - takzvané "kritérium sociálního porovnávání". Tento projekt by měl být zaměřen zejména na citlivé cílové skupiny, například na znevýhodněné osoby, ženy, národnostní menšiny, rodiče vychovávající děti, starší a chronicky nemocné občany a na postižené osoby.
Abych to shrnula: ráda bych zdůraznila, že cílem zdokonalení právních předpisů jsou takové právní předpisy, které budou jednodušší, jasnější, k občanům vstřícnější, přičemž je průběžně vykonáváno posouzení dopadu s důrazem na ty zranitelné skupiny, které nemohou samy obhajovat své zájmy. Věřím, že klíčovými prvky mé zprávy jsou srozumitelnost, transparentnost, jednoduchost a odstraňování byrokracie.
Vážený pane předsedající, rád bych vyzdvihl výborný argument paní Lévaiové. Je dobře, že si v Parlamentu najdeme alespoň jednou za rok čas na zvážení kvality právních předpisů a nařízení. Naše nařízení a právní předpisy jsou vizitkou Evropské unie. Tvoří rámec, v němž žijí a pracují naši občané a fungují naše podniky. To znamená, že na jejich kvalitu musíme klást skutečně velký důraz.
Jaký je současný stav? Přijatý směr je správný. Komise spustila mnoho iniciativ. Došlo ke zřízení výboru pro posouzení dopadů, která vykonává velmi hodnotnou práci. To však není vše. Řekl jsem to již mnohokrát: je zapotřebí zlepšit transparentnost a tuto záležitost znovu přednáším panelu externích odborníků pro vyhodnocení toho, zda Komise připravila posouzení dopadů podle správné metodiky.
Potřebujeme revizi, nikoliv byrokracii. Paní Frassoniová stále naříká: "Vy chcete více byrokracie", ale já žádnou byrokracii nechci. Chci jen více transparentnosti a myslím, že každá forma transparentnosti je ve vládě ctností. Další výhodou je, že když se provádí posouzení dopadů pozměňujících a doplňujících návrhů v Parlamentu, a musím podotknout, že v této oblasti nebyl zaznamenán žádný větší úspěch, musíme se zamyslet nad tím, zda je nemůže vykonávat nezávislý orgán v této oblasti, a nikoliv výbor pro posouzení dopadů v rámci Komise.
Skutečnost, že bude existovat panel odborníků pro problematiku správního zatížení, je důležitým krokem správným směrem. Jde o významný pozitivní vývoj, který v oblasti byrokracie hraje svou úlohu. Samozřejmě je důležité také to, kdo bude v tomto panelu pracovat. Nesmí se z něj stát procesí; nesmí se jednat o nějaký pseudoparlament, ale o malý výbor odborníků: takže žádní průmyslníci, státní zaměstnanci, politici, ale obyčejní profesionálové, kteří vědí, co to je posouzení dopadů, co to je byrokracie, a kteří mají mnoho zkušeností v této oblasti na vnitrostátní úrovni.
Komise stanovila jasný cíl: správní zatížení se musí do roku 2012 snížit o 20 %. To je velmi správné, ale samozřejmě by se mělo jednat pouze o čistý cíl. To znamená, že od nynějška by mělo být dosahováno snížení o 25 % a že nové správní zatížení by mělo být zahrnuto do výpočtů a do vyvozování výsledků, jinak to bude jen ztráta času.
Rád bych zdůraznil ještě jeden bod, který vyžaduje zvláštní pozornost Komise. V současnosti diskutujeme o snížení správního zatížení, ale v budoucnu budeme potřebovat také snížení nákladů na dodržování právních předpisů. Náklady na dodržování právních předpisů jsou náklady, které společnost a občané musí vynakládat na to, aby byly všechny předpisy dodržovány, a tyto náklady bývají často velice vysoké. Hovoříme-li o nákladech na nařízení, musíme se zabývat také náklady na dodržování předpisů, které jsou v současnosti ignorovány.
zpravodaj. - (IT) Vážený pane předsedající, dámy a pánové, v listopadu 2006 přijala Komise pracovní dokument, úvodní zprávu o pokroku v oblasti strategie pro zjednodušení právního prostředí, který vychází z jiného oznámení z října 2005. Je to významný vývoj, protože, jak správně podotkl pan Doorn, pokračuje proces, který jsme sami iniciovali s cílem dosáhnout zjednodušení, které je srovnatelné s transparentností a představuje transparentní a komplexní metodu tvorby právních předpisů.
Pracovní dokument schválil Výbor pro právní záležitosti, který provedl inventuru pokroku v oblasti realizace programu zjednodušení, který byl zaveden, jak jsem již řekl, v roce 2005. Konkrétně bude program obsahovat 43 přepracovaných znění a já bych rád Parlamentu představil následující čísla: 12 kodifikací, 8 zrušení a 46 jiných opatření týkajících se podstatného zjednodušení. Kromě toho bylo do dalšího průběžného programu začleněno 500 nových legislativních iniciativ týkajících se zejména kodifikací, z nichž 200 bylo začleněno v roce 2007.
V této souvislosti bych chtěl, samozřejmě jen velice stručně, poukázat na několik bodů, které tvoří podstatu mé zprávy, s cílem informovat Parlament o současné situaci přímo na místě, a také vás seznámit s obecným postojem Výboru pro právní záležitosti k této otázce.
Mám pro Komisi tři jasné vzkazy. Věřím, že je důležité jasně zdůraznit, že je potřeba zaprvé od nynějška systematicky začleňovat iniciativy týkající se zjednodušení do konkrétních částí legislativních a pracovních programů; zadruhé určit v nich priority každé iniciativy týkající se zjednodušení; a zatřetí vyhnout se šíření dokumentů obsahujících záznamy iniciativ týkajících se zjednodušení, s cílem dosáhnout co nejjasnějšího referenčního rámce.
Rád bych proto znovu zdůraznil, že Komise musí být konzistentní ve vztahu k cílům týkajícím se zjednodušování, které zdůrazňuje. Podobně by se měla i přepracovaná znění stát jednou provždy standardní legislativní technikou. Celkově si myslím, že jako předseda výboru, jehož členy jsou také kolegové paní Lévaiová, pan Doorn a pan Medina, mohu říci, že tyto čtyři iniciativy, věnované tvorbě právních předpisů, se týkají situace jako celku a že Komise je povinna o nich uvažovat.
Bude proto vždy možné mít k dispozici právní text v jeho úplnosti, i v případě existence konkrétních pozměňujících a doplňujících návrhů, s jasným určením nových částí a částí, které zůstanou beze změn. Pro Parlament je to důležitý návrh textu, neboť vyústí do zlepšení srozumitelnosti právních předpisů Společenství a zlepšení jejich transparentnosti, o což usilujeme všichni.
Pracovní dokument Komise v podstatě navrhuje používání úvodních shrnutí návrhů na zlepšení vysvětlení cílů zjednodušení. Tato iniciativa se však může projevit jako kontraproduktivní: přestože shrnutí může být odůvodněné v případě rozvláčných textů, například oznámení, v případě právních textů však může úvodní shrnutí obsahovat určité nepřesnosti. Tomuto bodu je třeba věnovat velkou pozornost.
A konečně, zpráva zdůrazňuje, že dobrou pověst získávají doplnění jednacího řádu Evropského parlamentu týkající se zlepšení zavedení kodifikačního postupu (článek 80) a nového postupu pro přepracovaná znění ad hoc (čl. 80 písm. a)). Tyto záležitosti musí Parlament zvážit, doufám, že na základě konsenzu a celkově bez pozměňujících a doplňujících návrhů, aby tak signalizoval svůj zítřejší souhlas s touto důležitou záležitostí.
Zpráva o činnosti EURES 2004-2005: K jednotnému trhu práce (rozprava)
Dalším bodem programu je otázka k ústnímu zodpovězení (http://www.europarl.europa.eu/sides/getDoc.do?type=OQ&reference=O-2007-0038&language=PL" - B6-0136/2007), kterou Komisi předkládá pan Andersson jménem Výboru pro zaměstnanost a sociální věci a která se týká zprávy o činnosti EURES 2004 - 2005: K jednotnému trhu práce.
autor. - (SV) Vážený pane předsedající, již jsme hovořili o významu mobility pro růst a zaměstnanost v Evropě. Potom jsme hovořili o mobilitě pracovníků, kteří podstupují další školení, hledají nová pracovní místa ve své vlastní zemi, mění profese prostřednictvím dalších školení, stejně jako o geografické mobilitě v rámci zemí, ale také o přeshraniční geografické mobilitě. Podíváme-li se na Evropu jako na celek, uvidíme, že je to pro růst důležité. Některé země s nejvyšší mobilitou dosahují rovněž nejvyššího růstu a zaměstnanosti v Evropě. To je velice důležité.
Jaká je situace v Evropě? Situace se v jednotlivých zemích výrazně liší, ale zároveň si uvědomujeme i zlepšení. Ke zlepšením dochází v posledních letech. Pocházím z pohraničního regionu mezi dvěma skandinávskými zeměmi, v němž nebyla mobilita příliš rozšířena, ale v posledních letech se zvýšila. Pro růst a zaměstnanost je důležité, aby se lidé na jedné straně hranice mohli přestěhovat na druhou stranu hranice. Je možné, že zprvu se jim nepodaří najít práci, ale podaří se to na druhé straně hranice. Tak se zvýší růst v celém regionu a to je správné i z dlouhodobého hlediska.
V cestě nám ale stojí mnoho překážek. Při své práci jsem jich viděl mnoho. Existují překážky v podobě různých systémů sociálního zabezpečení, různých daňových systémů atd. a v nedostatku informovanosti. Pokud jde o informovanost o této věci, máme spolupráci v oblasti služeb zaměstnanosti, spolupráci EURES. Spolupráce EURES se v posledních letech zlepšila. Částečně díky zvláštním omezením, ale zřejmě především díky portálu, který mohou navštívit jednotliví občané s cílem najít informace o nabízených pracovních místech, ale také informace o situaci v oblasti sociálního pojištění. Jaká je situace v oblasti daní? Co musím udělat, chci-li odejít do zahraničí?
V posledním rozpočtu Evropského parlamentu jsme prosadili nárůst o 2 miliony EUR, které budou určeny na spolupráci s EURES. Proto předkládáme otázku k ústnímu zodpovězení a usnesení. V souvislosti s dalším zvyšováním mobility existují mnohé potřeby. V otázce k ústnímu zodpovězení se zaměřujeme na státní příslušníky třetích zemí. Týká se to budoucnosti. Víme, že Evropa potřebuje více pracovníků, v neposlední řadě státních příslušníků třetích zemí. Ti již existují a my musíme zlepšit spolupráci zejména se sousedními zeměmi, s nimiž máme sousedské vztahy, a vytvořit pro ně další příležitosti, jak získat relevantní informace o situaci v oblasti zaměstnanosti, o systémech sociálního zabezpečení a o daních.
Druhá část se týká sezónních pracovníků. Sezónní pracovníci existují v Unii již dlouho a ti rovněž potřebují informace o situaci, sociálních výhodách a uplatňovaných pravidlech. Ty lze získat na portálu EURES.
A nakonec bych rád položil otázku, zda Komise uvažuje o zlepšení mobility v jiných ohledech. Dlouho jsme diskutovali o přechodných ustanoveních a mobilitě mezi novými a starými členskými státy. V EU je stále mnoho zemí, které uplatňují přechodná ustanovení. Doufám, že toto období bude co nejkratší a že budeme brzy schopni plně uplatňovat volnou mobilitu, tedy odstranění všech přechodných ustanovení. Je rovněž důležité, abychom se rozhlédli kolem sebe a zjistili, jaká bude situace v případě vyšší mobility v zemích, které neuplatňují žádná přechodná ustanovení, protože mobilita v nich není rozšířena. Není rozšířena a pravděpodobně existují všeobecné důvody pro zlepšení informovanosti. Pokud, v což doufáme, budou přechodná ustanovení brzy odstraněna, musíme zvýšit informovanost jednotlivých pracovníků o volných pracovních místech a o tom, co je potřeba, co je nutno změnit v oblasti sociálního zabezpečení, daní atd.
Toto jsou otázky, které musíme položit Komisi. Vím, že Komise má stejné cíle jako Evropský parlament, ale co má Komise v plánu?
člen Komise. - Vážený pane předsedo, vážené dámy poslankyně, vážení páni poslanci, předtím než zodpovím každou z položených otázek, rád bych připomněl, co je systém EURES.
Je to systém, jedinečný systém, jehož přednost spočívá v kombinaci sítě sestávající z více než osmi set kvalifikovaných poradců a účinného portálu umožňujícího snadný přístup k informacím a jejich interaktivní výměnu.
Portál EURES nabízí od roku 2006 přístup k veškerým nabídkám zaměstnání v Evropské unii i k vnitrostátním veřejným službám zaměstnanosti členských zemí Evropského hospodářského prostoru a Švýcarska, a to v 25 evropských jazycích. Tento portál zpřístupňuje průměrně více než milion dvě stě tisíc nabídek. Poradci EURES současně poskytují pomoc pracovníkům a jejich rodinám, kteří plánují využít možností mobility.
Nyní mi dovolte, abych odpovídal postupně na vaše položené otázky.
Nejprve k vaší první otázce týkající se rozšíření portálu EURES v zájmu potřeb státních příslušníků třetích zemí.
Jak víte, EURES byl původně zaveden pro občany Evropského hospodářského prostoru, pomáhal najít práci v jiné zemi než v jejich vlastní, a tím posílit mobilitu. V současnosti Komise plánuje zpřístupnit systém EURES i pracovníkům z dalších zemí, a tím současně vyjít vstříc jejich očekáváním a jednat v zájmu Unie. Vzhledem ke stárnutí populace a demografickému úbytku v Evropě je totiž nutné v blízké budoucnosti očekávat nedostatek evropských pracovních sil v odvětvích, která jsou klíčová pro naše hospodářství a pro náš životní styl. Systém EURES by navíc mohl pomoci globálněji řešit migraci ze třetích zemí.
V důsledku toho bylo v obecných zásadách pro EURES pro období 2007-2010 zavedeno nové zaměření, které stanoví možnost rozšířit informace nabízené prostřednictvím sítě EURES pro potřeby pracovníků pocházejících ze třetích zemí.
V návaznosti na akční plán Komise týkající se legální migrace chceme podrobněji prozkoumat možnosti rozšíření služeb systému EURES tímto směrem. V první řadě by se mohlo jednat o doplnění stávajících informací v sekcích týkajících se "Životních a pracovních podmínek" o informace konkrétně potřebné pro osoby ze třetích zemí, které hodlají vstoupit na evropský trh a pochopitelně i v jazycích těchto třetích zemí.
Vaše druhá otázka se týká zahrnutí nabídek sezónní nebo krátkodobé dočasné práce do systému EURES. Je pravda, že v prvních analýzách, které jsme měli pro systém EURES k dispozici, se tyto potřeby a míra poptávky po krátkodobé práci v zahraničí neprojevily. Dostupné statistiky pokrývaly pouze minimální období jednoho roku a k poptávkám po sezónní práci nebo stážích v podnicích se nepřihlíželo.
V návaznosti na doporučení Evropského parlamentu v souvislosti se zvýšením rozpočtu EURES pro rok 2007 byl ale v rámci tohoto systému proveden průzkum, aby se posoudila potřeba a možnost zavedení takové služby. Reakce řady zemí byly příznivé. Někteří partneři již dokonce s tímto typem nabídky nabyli zkušenosti v odvětvích turistického ruchu, stavebnictví a zemědělství. V budoucnosti se bude při vypracovávání plánů rozvoje systému EURES systematicky uvažovat i o rozšíření této služby.
K vaší třetí otázce: i Komise je přesvědčena o tom, že profesní a geografická mobilita pracovníků může přispět ke zlepšení fungování trhu práce v Evropě a že je proto důležité tuto mobilitu i nadále podporovat a propagovat.
Komise za tímto účelem rozvíjí akční plán, který se opírá o výsledky Evropského roku mobility pracovníků roku 2006 a jehož cílem je napomoci mobilitě v rámci evropského trhu práce a odstranit hlavní překážky v jejím rozvoji.
Tento akční plán navrhne posílit úlohu systému EURES a učinit z něj tak hlavní nástroj podpory a propagace mobility pracovníků v rámci Evropské unie. Budou sledovány tři základní směry s cílem:
1. zlepšit strategický rozměr systému EURES prostřednictvím podpory zpřístupňování informací užitečných pro analýzu toků mobility a změn, které ovlivňují evropské trhy práce;
2. zvýšit kvalitu služeb EURES tím, že mobilním pracovníkům a jejich rodinám bude nabídnuta ucelenější služba;
3. zvýšit počet těch, kdo systém EURES využívají, a to tak, že se budou rozvíjet vazby s dalšími poskytovateli podobných služeb - případně se soukromými organizacemi - a systém se bude zpřístupňovat postupně pracovníkům ze třetích zemí, jak jsem již vysvětlil v odpovědi na vaši první otázku.
Vaše čtvrtá a poslední otázka se týká přeshraničních projektů EURES a pomoci, kterou mohou tyto projekty poskytnout v souvislosti se zrušením přechodných opatření členskými státy.
V systému EURES byla vždy přikládána velká váha řešení konkrétních problémů vzniklých v rámci přeshraničních vztahů. Dnes máme již dvacet projektů přeshraniční spolupráce, z nichž nejnovější je projekt mezi Českou republikou a Německem a další mezi Slovenskem a Maďarskem. Kromě toho se momentálně realizuje čtrnáct studií proveditelnosti s cílem najít nové projekty a služby, ať již mezi novými členskými státy nebo mezi "starými" a "novými" členskými státy.
I když si, dámy a pánové, myslím, že by bylo již na místě opustit myšlenku "starých" a "nových", protože nepochybně Španělsko je v jistém slova smyslu novým státem, stejně tak Řecko a tak bych mohl pokračovat. Nevím, jak dlouho ještě budeme používat tento rozdíl mezi rovnoprávnými členy Evropské unie.
Ale v každém případě se realizuje 14 studií proveditelnosti s cílem najít nové projekty. Toto jsou tedy praktické projekty s cílem pomoci občanům, zaměstnavatelům či přeshraničním pracovníkům v jejich každodenním životě. Partnerem mohou být odbory, organizace zaměstnavatelů, veřejné služby zaměstnanosti nebo kterýkoli jiný účastník působící na lokální či regionální úrovni. Prostřednictvím těchto projektů chceme usnadnit výměny pracovníků mezi partnerskými zeměmi a přispět ke zrychlení provádění nezbytných kroků v rámci přechodných opatření.
Dámy a pánové, na závěr bych chtěl ještě zdůraznit jeden významný prvek v činnosti EURES, a to je omezování možnosti pro sociální dumping. Protože je zřejmé, že lidé, kteří přicházejí do druhé země dobře informovaní, jsou v daleko silnějším postavení, než když tyto informace nemají. I z tohoto hlediska je EURES unikátním a velmi účinným nástrojem.
Přezkum jednotného trhu: odstraňovat překážky a neúčinnost pomocí lepšího provádění a vymáhání (rozprava)
Dalším bodem je zpráva Jacquese Toubona jménem Výboru pro vnitřní trh a ochranu spotřebitelů o přezkumu jednotného trhu: odstraňovat překážky a neúčinnost pomocí lepšího provádění a vymáhání.
Pane předsedající, pane komisaři, dámy a pánové, toto je zpráva z vlastní iniciativy navržená naší politickou skupinou, která po několikaměsíční práci získala velkou podporu ve Výboru pro vnitřní trh a ochranu spotřebitelů. Tuto podporu velice vítám, protože bude-li stvrzena Parlamentem na plenárním zasedání, budeme se moci plně zapojit do prací na návrhu sdělení pro příští podzimní zasedání o strategii vnitřního trhu pro dvacáté první století, které v současné době provádí Komise, a zásadním způsobem průběh těchto prací ovlivnit.
Ve více než padesátileté historii Evropské unie je vytvoření vnitřního trhu velkým úspěchem. Je ústředním prvkem evropské integrace a současné Lisabonské strategie. Je to však proces, který podléhá neustálému vývoji a my k němu musíme přistupovat především z politického hlediska. A to je podle mého názoru nejpůvodnější aspekt této zprávy, kterou vám zde předkládám.
Evropa prochází velmi neklidným obdobím a je důležité, abychom si uvědomili, že vnitřní trh se nemůže rozvíjet, bude-li nadále čelit rozšířenému skepticismu a dokonce nepřátelství veřejnosti, v níž často převládá názor, že vnitřní trh a politika hospodářské soutěže jsou hlavními příčinami sociálních problémů, s nimiž se naši občané potýkají.
Jakákoli strategie vnitřního trhu tedy musí usilovat o to, aby se nedůvěra a nepřátelství změnily v důvěru ve vnitřní trh, částečně tím, že bude upozorňovat na jeho výhody a zároveň sledovat cíle otevřenosti a hospodářské soutěže a také sociální soudržnosti s různými prvky z oblasti životního prostředí, zaměstnanosti, kultury a přístupu pro zranitelné skupiny.
V naší zprávě jsme se pokusili dosáhnout rovnováhy mezi uvedenými prvky a myslím, že si zpráva získala tak širokou podporu právě proto, že se nám to z velké části podařilo. Naše hlavní doporučení Komisi tedy zní: bez podpory našich spoluobčanů nemůžeme rozšiřovat a rozvíjet vnitřní trh.
Navrhli jsme proto tři přístupy: obnovení důvěry, snižování zátěže a zasazení naší politiky vnitřního trhu do mezinárodního kontextu. Důraz jsme přitom kladli na všechny aspekty, jako je životní prostředí a ochrana spotřebitele, které ovlivňují kvalitu života našich spoluobčanů. Požadovali jsme těsnější spolupráci s vnitrostátními parlamenty, aby získaly lepší představu o výhodách jednotného trhu.
Důležitým pozměňovacím návrhem, který jsem vypracoval a který, jak doufám, získá obecný souhlas, je revidovaný pozměňovací návrh 12. V tomto pozměňovacím návrhu, založeném na rozhodnutích Evropské rady ze dne 21. června o mandátu uděleném mezivládní konferenci za účelem zařazení odstavce o veřejných službách do textu nové reformní Smlouvy, vyzýváme Komisi k objasnění úlohy veřejných služeb, služeb obecného zájmu (SGI) a služeb všeobecného hospodářského zájmu (SGEI), protože se domníváme, že tyto služby plní velmi důležitou funkci na úspěšném vnitřním trhu, který se těší veřejné podpoře. Tento fakt jsme si uvědomili již při projednávání směrnice o službách na vnitřním trhu.
Velký důraz jsme kladli také na úlohu malých a středních podniků (MSP) a na zranitelné osoby, zejména osoby se zdravotním postižením. Co se týče rozvoje práva na spotřebu, zaznamenali jsme na přeshraniční úrovni velmi nízkou spotřebu, kolem 6 %, a to je opravdu velmi málo. Přirozeně do politiky vnitřního trhu řadíme energetickou politiku a opatření proti globálnímu oteplování, stejně jako otevírání síťových odvětví. Jedním z hlavních - a kontroverzních - návrhů je začlenění testu vnitřního trhu do každé nové legislativy.
To je vše, co jsem chtěl ve svém krátkém vystoupení říci. Podaří-li se nám spojit přirozenou sílu vnitřního trhu s odpovědností výrobců a spotřebitelů vůči této politice, myslím, že dosáhneme skutečného zlepšení prosperity, zaměstnanosti a udržitelnosti evropského sociálního modelu a zároveň zajistíme Evropě silnou hospodářskou pozici ve světě.
navrhovatel stanoviska Hospodářského a měnového výboru. - (FR) Pane předsedající, pane komisaři, mým úkolem je představit stanovisko Hospodářského a měnového výboru, a nutno říci, že v tomto případě tak činím s potěšením. Navrhovatel, kterého jsme vybrali, se rozhodl, že tuto zprávu nepředloží svým jménem, protože nesouhlasil s tím, že na základě hlasování ve Hospodářském a měnovém výboru byl důraz při budování harmonického vnitřního trhu položen na daňové podmínky. Jednoduše řečeno, Hospodářský a měnový výbor se domnívá, že k harmonickému fungování vnitřního trhu jsou zapotřebí určité iniciativy Komise, které by zabránily daňovým zkreslením. A já se s tímto názorem Hospodářského a měnového výboru naprosto ztotožňuji.
Myslím, že by tu dnes měly být zdůrazněny ještě dva další body. Prvním je fungování politiky hospodářské soutěže. Nedávné události, týkající se zejména ratingových agentur, nám znovu ukázaly, což snad ani nebylo nutné, že jednotný trh vyžaduje přísnou politiku hospodářské soutěže aplikovatelnou na všechna odvětví trhu.
Dalším aspektem, který zmínil i zpravodaj, je mezinárodní rozměr a schopnost Evropské unie učinit ze svého vnitřního trhu prostředek mezinárodní normalizace. Dnes to ještě více platí na finančních trzích, a já doufám, že také v tomto případě se Komise chopí iniciativy při navrhování mezinárodních norem, které potřebujeme k dosažení pokroku v oblasti dohledu.
člen Komise. - Pane předsedající, vážení poslanci, od té doby, co Komise v únoru zveřejnila svoji prozatímní zprávu, jsme vedli hodně produktivních rozhovorů o přezkumu jednotného trhu. Práce nyní nabírá na obrátkách, protože v listopadu se očekává, že Komise oznámí své závěry.
Rád bych poděkoval členům Výboru pro vnitřní trh a ochranu spotřebitelů, především zpravodaji Jacquesu Toubonovi, za sestavení působivého balíčku doporučení a návrhů. Rád bych poděkoval členům Hospodářského a měnového výboru za jejich jasný a konstruktivní podíl na zprávě. Komise vyjadřuje svůj dík také politickým skupinám, které úzce spolupracovaly a předložily kvalitní politické dokumenty. Jako u všech dobrých zpráv panují ale v některých otázkách rozdíly v názorech nebo důrazu.
Pojďme si stručně zrekapitulovat, oč se teď jedná. Jednotný trh je domovem 500 milionů občanů a více než 20 milionů podniků. Od doby vzniku vnitřního trhu v roce 1992 vzrostla celková produkce Evropy o více než 2 % a byly vytvořeny tři miliony nových pracovních míst. Prosperita a zahraniční vliv Evropy jsou velkým úspěchem. Abychom si tento úspěch udrželi, musíme neustále jednotný trh zlepšovat. Bylo by chybou považovat cokoli z výše uvedeného za samozřejmost. Musíme udržet konkurenční výhody pro evropské podniky a zejména pro evropské občany. Nemůžeme udržet Evropu, která poskytuje kvalitní veřejné služby v oblasti zdraví, vzdělávání a sociální péče, aniž by byly zdravé základy jejího hospodářství. Dovolte mi v tomto bodě poukázat na naše ústřední téma: my všichni - Komise, Parlament a členské státy - potřebujeme jediné, a sice prokázat své vůdčí schopnosti a odvahu při provádění reforem.
Přezkum jednotného trhu je nezbytnou součástí úsilí této Komise o vybudování Evropy s hmatatelnými výsledky a realizaci jejího "programu pro občany". V rámci jednotného trhu však zůstává ještě řada nedořešených problémů. Dovolte mi uvést několik příkladů.
V oblasti poštovních služeb připravujeme konečný balíček pro úplné otevření trhu. V oblasti energetické politiky zanedlouho představí pan komisař Piebalgs návrhy na vybudování jednotného evropského trhu s energiemi. Evropská komisařka Kunevová vede rozsáhlý přezkum evropských zákonů na ochranu spotřebitele. Spolupracujeme s vámi a členskými státy na vytvoření rámce pro evropský patent.
Každá dílčí reforma jednotného trhu je důležitá, na každé záleží, ale jejich význam ještě roste, díváme-li se na ně jako na celek. Jednotný trh dneška - ten obrovský, dynamický, otevřený trh - je celkovým výsledkem všech obtížných reforem a obtížných rozhodnutí, která jsme museli přijmout.
Krátce řečeno, abychom zachovali úspěšnost jednotného trhu - jeho potenciál ke zlepšování životní úrovně a sociálních podmínek evropských občanů - musíme prokázat vůdčí schopnosti a odvahu nejen při vytváření vize budoucnosti, ale i při volbě velmi reálných a mnohdy obtížných politických rozhodnutí, které dnes musíme činit.
Nyní mi ale dovolte se vrátit k samotnému přezkumu a zdůraznit některé body: zaprvé, způsob naší práce - jak vytváříme politiku jednotného trhu - a zadruhé, jaké priority politiky sdílíme.
Všichni víme, že pokud jde o způsob naší práce - a vámi navrhovaná zpráva to jasně dokládá -, musíme posilovat partnerství a vlastnictví. Takže výzva Parlamentu k vytváření sítí spolupráce zní mým uším jako rajská hudba.
Jednotný trh je společný podnik a my jej musíme budovat společně a vždy s ohledem na potřeby občanů. Tím myslím, že je nutné navazovat na úspěšné projekty, jako byl SOLVIT, a nabízet občanům lepší pomoc při řešení přeshraničních problémů, s nimiž se setkávají. Myslím tím také nutnost prosazovat nové nástroje, jako je informační systém vnitřního trhu, k posílení spolupráce mezi členskými státy. Pevně věřím - stejně jako vy -, že úzká partnerství budou klíčem k našemu úspěchu.
Ve vaší zprávě vítám jeden zajímavý návrh - myšlenku zavedení "testu vnitřního trhu" u všech nových opatření. Tento prvek je silně zastoupen v našich mechanismech "lepší právní úpravy", jejichž význam nelze než zdůraznit. Zjistíme-li, že nové návrhy skutečně brání přílivu osob, zboží, služeb a kapitálu - a tím ohrožují jednotný trh -, pak musíme tento fakt uznat a zamyslet se nad případnou změnou směru, dříve než dojde k jakékoli újmě.
Nyní mi dovolte přejít k našim politickým prioritám, pokud jde o jednotný trh. Komise ve své prozatímní zprávě pro jarní zasedání Evropské rady zdůrazňuje množství směrů pro budoucí jednotný trh. Dovolte mi vybrat příklady z oblastí, které znám nejlépe.
Vaše zpráva správně upozorňuje na maloobchodní finanční služby jako na oblast, kde jednotný trh může jít ještě dál. Věřím, že Evropa může pomáhat svým občanům získávat výhodnější nabídky za hranicemi vlastního státu: v oblasti hypoték, pojištění, platebních karet, bankovních účtů a v jiných oblastech.
Komise bude 19. září v Bruselu pořádat slyšení s cílem zjistit více informací o prioritách všech zúčastněných stran. Srdečně zvu všechny, kdo mají zájem, k účasti na tomto slyšení.
Dovolte mi zmínit se v této rozpravě také o jednom novém prvku, který by měl být jedním z ústředních bodů přezkumu jednotného trhu - totiž o elektronické veřejné správě (e-government). Všechny členské státy dnes dodávají hodně služeb elektronickou cestou, čímž snižují náklady a činí tak služby dostupnější pro občany. I když výhody převládají, existují zde i výzvy, s nimiž se musíme utkat.
Dovolte mi uvést několik příkladů. V prvé řadě je to elektronické zadávání veřejných zakázek. Musíme zajistit, aby vnitrostátní orgány při přijímání technologií a bezpečnostních norem nevytvářely čistě vnitrostátní trhy v oblasti elektronického zadávání veřejných zakázek. Podobně i v rámci přípravy na provádění směrnice o službách musí mít členské státy společné systémy, aby byly schopny si bezpečně vyměňovat informace.
Dalším bodem je ústní otázka pana Giuseppa Garganiho jménem Výboru pro právní záležitosti pro Komisi o současném stavu v legislativních postupech týkajících se "statutu evropské soukromé společnosti" a "čtrnácté směrnice v oblasti práva společností" - B6-0137/0000).
autor. - (IT) Pane předsedající, pane komisaři, dámy a pánové, debata o této otázce je velmi důležitá jak z institucionálního, tak politického hlediska, vzhledem k jejímu značnému politickému a institucionálnímu významu.
Chtěl bych jasně říci, a za svá slova nesu plnou odpovědnost, že Evropská komise vážně pochybila, když nevyslyšela oficiální žádosti Evropského parlamentu a nepředložila návrhy právního předpisu o evropských soukromých společnostech a přemisťování sídel kapitálových společností.
Návrh na právní předpis o statutu společnosti byl oficiálně předložen v únoru 2007, na základě článku 192 Smlouvy, a to po důkladné diskusi a projednání s kvalifikovanými a uznávanými odborníky - a toto bych rád zdůraznil, proto prosím pana komisaře, aby poslouchal, protože toto je velmi důležitá ústní otázka, která musí být zodpovězena. Tito odborníci nám vysvětlili nezbytnost uvedeného předpisu a jeho význam pro podporu malých podniků, které usilují o efektivní podnikání na vnitřním trhu.
Povinností Komise bylo neprodleně provést posouzení dopadu a tím zahájit postup k přijetí legislativního návrhu. Komise navíc měla od prosince 2005 k dispozici studii proveditelnosti, ale neudělala nic, naopak si dala načas, a až v červenci zahájila konzultace o potřebě - opět pouze ve formě hypotetické diskuse - vytvoření evropské soukromé společnosti, jako kdyby Parlament z titulu voleného zástupce Unie nemohl legitimně opřít svou žádost o základní legislativní akt.
Nehodlám se zde podrobně zabývat evropskou legislativou, protože za chvíli bude o právních aspektech této otázky hovořit jeden z největších odborníků ve výboru a vedoucí představitel této oblasti Klaus Lehne. Chtěl bych upozornit, že bychom se měli tímto problémem zabývat hlouběji, a zároveň připomenout panu komisaři vztahy mezi orgány, na nichž musí být založena nezbytná spolupráce mezi Komisí a Parlamentem, a přimět ho tak k zamyšlení nad vším, co říkám.
Podle mého názoru jste se, pane komisaři, zachoval nezdvořile a urazil jste Parlament. Ignoroval jste žádosti Parlamentu přijaté na základě článku 192, a zejména meziinstitucionální dohodu o lepší právní úpravě, a mnohokrát jsme se přesvědčili o vaší nečinnosti - byl jsem předsedou příslušného výboru a jsem velmi dobře informován o všech otázkách, které dosud nebyly vyřešeny -, i když se Komise formálně zavázala, že žádosti nejen vezme v úvahu, ale rychle a náležitě na ně parlamentním výborům odpoví. To se ale vůbec nestalo!
Nedodržení těchto závazků vyvolává otázku o zodpovědnosti Komise vůči Evropskému parlamentu, kterou si troufám definovat jako zákonnou. Na konferenci o právu společností, kterou uspořádalo německé předsednictví, pan Lehne správně řekl, že Evropská komise by mohla být povolána před Soudní dvůr za neplnění svých povinností.
Jasně zde prohlašuji, že Parlament by měl být informován o tom, že Komise na svých internetových stránkách již potvrdila, že konzultace konané v letech 1997 a 2002 vyústily ve vysokou a specifickou poptávku ze strany hospodářských subjektů. Komise tedy ví, jak je tato otázka důležitá a je si vědoma své povinnosti a závazku odpovídat na žádosti Parlamentu.
Ale nejenže neschválila návrh právního předpisu, ale na Berlínské konferenci zašel pan komisař tak daleko, že prohlásil, že o potřebnosti návrhu je nutné dále jednat. To nás velmi zaskočilo, protože teď musíme přemýšlet o tom, zda má Evropský parlament stále ještě naději prokázat oprávněnost uvedeného návrhu právního předpisu.
Závěrem chci říci, že směrnice v této oblasti by jistě poskytla společnostem potřebný právní základ pro svobodu usazování a svobodu poskytování služeb. Očekáváme od pana komisaře podrobný návrh, a tím nemám na mysli jen vstřícný přístup vůči různým lobby z Anglie, Spojených států a Irska, ale návrh, který bude řešit nepříznivou situaci. Naším úkolem není sloužit zájmům jednotlivých zemí, pane komisaři, to jistě víte, ale zájmům Evropanů! Parlament není lobby a my skutečně a zřetelně trváme na našem požadavku a jeho naléhavosti!
člen Komise. - Pane předsedající, ústní otázka, kterou položil pan Gargani jménem Výboru pro právní záležitosti, mi dává příležitost informovat vás o aktuálním postoji Komise ke čtrnácté směrnici v oblasti práva společností a k evropské soukromé společnosti (EPC).
Jak víte, dne 20. července Generální ředitelství pro vnitřní trh a služby zahájilo v rámci našeho přístupu k lepší právní úpravě veřejné konzultace o statutu EPC. Cílem těchto konzultací je shromáždit názory zúčastněných stran na potřebnost uvedeného statutu a jeho případný obsah.
Vím, že Evropský parlament by chtěl, aby Komise tento proces urychlila. My však potřebujeme dokončit všechny nezbytné přípravné práce. Jejich základní součástí je diskuse se zúčastněnými stranami o možných právních úpravách - tj. o jednotnějším, ale méně pružném statutu, nebo o statutu, který poskytuje uživatelům velkou svobodu, ale jehož důsledkem je mnohotvárnost struktur EPC v celé Evropské unii. Potřebujeme slyšet názory zúčastněných stran na to, která varianta je pro společnosti tou nejzajímavější. A to je podstata lepší právní úpravy.
Studie proveditelnosti z konce roku 2005 nabídla poněkud obecné posouzení aktuální situace, ale neposkytla jasnou odpověď, pokud jde o nejlepší politickou alternativu a případné prvky statutu EPC. Proto potřebujeme důkladnější analýzu. Uvedenou studii samozřejmě využijeme jako kvalitní podkladový materiál při naší práci. Využili jsme také zprávu Evropského parlamentu o statutu EPC a jeho doporučení k případnému obsahu uvedeného statutu.
Co se týče návrhu 14. směrnice o právu společností, přípravné práce dosud nedospěly k přesvědčivým závěrům. Na základě požadavků politiky lepší právní úpravy a jejího dopadu jsme povinni prokazovat jednoznačný hospodářský přínos každé iniciativy, dříve než přistoupíme k její realizaci. Zanedlouho bych měl být schopen podat určitější prohlášení k této otázce s ohledem na přidanou hodnotu uvedeného návrhu.
K předložení takového návrhu, který, upřímně řečeno, může být kontroverzní, potřebujeme ještě nějaký čas na rozmyšlenou. Nejde o to, že bych se bál být kontroverzní, to páni poslanci vědí, ale musím být přesvědčen, že potenciální přínosy příslušné iniciativy pro Evropskou unii si zasluhují být předloženy ve formě legislativního návrhu.
Nejde nám o průtahy, ale o řádné dokončení přípravných prací, bez něhož si nemůžeme být jisti, že předkládáme kvalitní práci. Během příštích dvou měsíců budu poslance informovat, jaký další postup v těchto důležitých otázkách zamýšlím.
Pane předsedající, pane komisaři, dámy a pánové, nejprve mi dovolte vyjádřit potěšení nad tím, že pan komisař McCreevy v odpovědi na tuto ústní otázku nezamítl návrhy Evropského parlamentu. Během uplynulých pěti let proběhlo již tolik slyšení a konzultací o evropské soukromé společnosti, že nerozumím tomu, proč potřebujeme třetí, čtvrtou a pátou a snad i šestou a kdovíkolikátou ještě konzultaci. Tato záležitost je uzavřená. Náš výchozí návrh byl zařazen do akčního plánu Komise. Ten byl schválen v přepracovaném akčním plánu většinou zúčastněných stran. Slyšení v Parlamentu vyústila v jednoznačné poselství. Rozhodnutí Parlamentu nemohla být jasnější, a proto nepřijímám žádné další průtahy.
Odborníci se obecně shodují, že ve směrnici o přeshraničním přemístění sídla společnosti existují mezery. Evropská unie nabízí volný pohyb kapitálu - tj. možnost přestěhování majetku nebo kapitálu na jiné místo -, ale pokud jsem vlastníkem firmy, nemohu v současné době této možnosti využít, protože se nemohu svobodně rozhodnout, kde bude sídlo mé společnosti nebo kam jej v rámci Evropské unie přemístím. To je jednoznačně mezera v zákoně. Komise ve svém každoročním legislativním programu oznámila záměr tuto mezeru zaplnit. V současné době jsme v situaci, kdy Evropský soudní dvůr vytváří své vlastní precedenční právo v této oblasti a uchyluje se k deregulaci ve stylu Divokého západu z jednoho prostého důvodu, že zákonodárný orgán je netečný; vůbec se nezabývá oblastmi, které vyžadují harmonizaci. Je nejvyšší čas, aby zákonodárný orgán začal jednat, místo toho, aby veškerou odpovědnost předával Soudnímu dvoru.
Ještě jeden bod na závěr: monopol Evropské komise na iniciativy neexistuje ve vakuu. Jako na každý monopol, i na tento je třeba nahlížet v souvislostech, a v tomto případě souvislosti vycházejí ze Smlouvy a interinstitucionálních dohod. Podle těchto dokumentů mají jak Rada, tak Evropský parlament nepřímé právo na iniciativu. Komise se v interinstitucionálních dohodách zavázala odpovídat na jejich návrhy. Z tohoto bych důvodu bych chtěl jednoznačně prohlásit, že pokud Komise nepředloží věcnou odpověď na tuto otázku ve stanovené lhůtě, navrhnu Výboru pro právní záležitosti, abychom proti ní zahájili řízení pro nečinnost u Evropského soudního dvora.
jménem skupiny PSE. - Pane předsedající, vítám poznámky pana komisaře, především proto, že závazek k lepší právní úpravě vyžaduje odpovědnou týmovou práci regulačních orgánů a dotčených osob na přípravě právního předpisu. Vítám také jasnou připomínku pana komisaře, že vytvoření legislativního návrhu musí být stimulováno ekonomickými cíli a potřebami trhu.
Při čtení dokumentu Komise shrnujícího obsah konzultace o právu společností jsem si povšiml, že přijetí statutu evropské soukromé společnosti podporuje méně než polovina respondentů. To se zdá být poněkud v rozporu s některými příspěvky, které zde až dosud zazněly, takže možná by pan komisař mohl přesně objasnit, jaké reakce při konzultaci zazněly. Povšiml jsem si také, že většina lidí volala po kodifikaci a konsolidaci stávajícího práva společností spíše než po dalších změnách. Jeho úloha při hledání rovnováhy je nepochybně poněkud obtížná.
Rád bych se však dozvěděl jedno: do jaké míry jsme dosud identifikovali jasnou potřebu legislativy na evropské úrovni oproti legislativě vnitrostátní? V některých případech mám dojem, že tlak přichází ze strany zemí, které mají složité vnitrostátní zákony a od evropského práva si slibují zjednodušení záležitostí. Problémem ale je, že vedle evropského práva existují vnitrostátní zákony, a často zjišťujeme, že je to právě evropské právo, které nám mnohem více komplikuje život. Cílem této iniciativy však bezpochyby je přispět ke zjednodušení a objasnění.
jménem skupiny ALDE. - Pane předsedající, když jsem se naposledy vyjadřovala k této otázce v únoru, upozorňovala jsem pana komisaře na to, že se mi všechna doporučení ve zprávě Parlamentu nelíbí, například velikost kapitálu, protože jsem měla pocit, že takový statut by byl diskriminační ve prospěch větších společností. Proto vítám fakt, že v poslední konzultaci pan komisař naléhavě žádá odpovědi od malých a středních podniků.
Všichni musíme být proaktivní v hledání odpovědí a klást důraz spíše na malé než střední podniky. Já sama budu takto postupovat ve svém regionu a jsem ráda, že mohu konstatovat, že ve Spojeném království jsou i jiné subjekty, které postupují obdobně, takže vítám úsilí o prokázání významnosti malých společností. Mám na mysli zejména situace, kdy často chybí právě informace od menších společností, i když si zároveň neváháme přiznat, že to jsou právě tyto společnosti, které nemají prostředky na to, aby se zabývaly různými zákony a předpisy a proto se, alespoň teoreticky, snažíme, aby právě ony měly ze statutu co největší prospěch.
Podle mého názoru tato sněmovna vystoupila s některými návrhy, které pravděpodobně nezískají příliš silnou podporu těchto menších společností, a v tom vidím problém. Moje rada zní zachovat statut co nejjednodušší, jinak bude pro menší společnosti pouhým fíkovým listem zakrývajícím absenci změny.
(FR) Pane předsedající, pane komisaři, dámy a pánové, k zajištění konkurenceschopnosti společností a efektivity vnitřního trhu je nutný také vhodný a aktuální právní statut společností. V případě velkých podniků již došlo k určitému pokroku přijetím nařízení o statutu evropské soukromé společnosti dne 8. října 2001. Roku 2004 zahájila Evropská komise diskusi o nové formě evropské společnosti vytvořené konkrétněji pro malé a střední podniky: evropské soukromé společnosti.
Tato iniciativa byla velmi vřele přijata všemi, kdo na ní čekali uplynulých 30 let - ano, celých 30 let. Výsledky studie proveditelnosti týkající se statutu předložila Komise v prosinci 2005. Jasně prokázaly, že převážná většina dotázaných hospodářských subjektů podporuje zavedení statutu hlavně ze dvou důvodů. Zaprvé, zavedením evropského statutu by se odstranily překážky bránící usazování a mobilitě malých a středních podniků v Evropské unii. Zadruhé, bylo by možné vytvořit evropské označení pro malé a střední podniky především z nových členských států.
Příštím bodem je prohlášení Komise o hrozbě uzavření loděnic v Gdaňsku.
člen Komise. - Pane předsedající, jednám v této záležitosti jménem své kolegyně, paní Kroesové, komisařky pro hospodářskou soutěž.
Komise neusiluje o uzavření loděnic v Gdaňsku. Gdaňské loděnice sehrály významnou roli v evropské historii a v boji za svobodu a znovusjednocení Evropy. Rádi bychom se stali svědky rozsáhlé rekonstrukce loděnic, která by jim umožnila transformovat se v úspěšnou společnost schopnou samostatně konkurovat v EU a na světových loďařských trzích.
V uplynulých desetiletích byla provedena restrukturalizace loďařského průmyslu v celé Evropě. Komise si je vědoma, že pro řadu loděnic a regionů to byl složitý proces. Mnoho loděnic bylo uzavřeno a výrobní kapacita musela být snížena. Tam, kde byly k restrukturalizaci použity prostředky vnitrostátní podpory, musela Komise uplatnit svou odpovědnost podle Smlouvy, aby zabránila případnému porušování rovných podmínek na trhu pro všechny loďařské subjekty v Evropské unii.
Nyní má Komise stejnou odpovědnost, pokud jde o intervenci v případě gdaňských loděnic. Podmínky, za kterých je státní podpora společnostem v obtížích slučitelná se Smlouvou, jsou jasně stanoveny v pokynech Společenství o státní podpoře na záchranu a restrukturalizaci podniků v obtížích.
Potřebná restrukturalizace gdaňských loděnic byla mnoho let odkládána; veřejné prostředky nebyly použity na tvorbu reálných pracovních míst, ale na udržování společnosti, která by za normálních tržních podmínek nemohla existovat.
Cíl Komise v této oblasti je trojí. Zaprvé zajistit, aby restrukturalizace gdaňských loděnic vedla k dlouhodobé životaschopnosti společnosti. To by pravděpodobně mohlo vést k omezení činnosti, v konečném efektu však ke vzniku menší, ale efektivnější loděnice schopné stát na vlastních nohou.
Zadruhé, ke snížení výrobní kapacity loděnic musí dojít, aby se zabránilo narušení rovných podmínek na trhu a případnému poškození evropských konkurentů vyvolaného státní intervencí. Dále je nezbytné financovat významnou část plánu na restrukturalizaci z vlastních prostředků, včetně prodeje majetku, který není pro přežití loděnic nezbytný, nebo z vnějších prostředků za tržních podmínek.
Zatřetí je nezbytné zajistit rovné zacházení. Loděnice v jiných zemích, stejně jako jiné loděnice v Polsku, musely zásadním způsobem snížit své výrobní kapacity. Gdaňské loděnice nemohou být výjimkou.
Ostatní členské státy využily k překonání složitého období transformace a k podpoře postižených regionů prostředky ze strukturálních fondů EU a jiných evropských programů pomoci. Na tuto možnost jsme Polsko opakovaně upozorňovali.
Komise vedla a povede úzký a konstruktivní dialog s polskými orgány s cílem nalézt řešení, jehož součástí bude splnění podmínek slučitelnosti státní podpory a možnost jejího schválení. Tento proces stále pokračuje.
Gdaňské loděnice si zaslouží životaschopnou budoucnost v podobě nového a udržitelného postavení v rámci konkurenčního loďařského průmyslu Evropské unie.
Pane předsedající, jako poslanec za Gdaňsk cítím dvojí odpovědnost: zaprvé, za osud 3 000 pracovních míst a za podnik, který má v Polsku symbolické postavení, a zadruhé, za dodržení zásad racionální ekonomiky, na kterých je Evropská unie založena a které přinesly prosperitu milionům obyvatel Evropy. Proto věřím, že dnešní rozprava nebude politickou manifestací. Kolem gdaňských loděnic je politiky až příliš. V poslední době byly nadměrně politicky zneužívány. Doufám, že tato rozprava bude krokem vpřed k nalezení nejlepších možných řešení.
Domnívám se také, že zmiňované záměry aktivizovaly radikální levici v Parlamentu, která požadovala konání této rozpravy, ale v této souvislosti chci připomenout, že její příslušníci nejsou žádní idealisté usilující o systém společného štěstí, ale praktici reálného socialismu, o nichž se v Polsku mluví jako o "post-komunistech", kteří dvakrát uzavřeli gdaňské loděnice jako akt politické pomsty, čímž narušili jejich ekonomickou věrohodnost a vytvořili jeden ze zdrojů dnešních problémů.
Byl jsem svědkem a skromným účastníkem oněch radostných událostí v srpnu 1980, které vyústily ve zrod Solidarity, z níž se následně vytvořilo hnutí čítající více než 10 milionů lidí. Vím, že mezi 3 000 zaměstnanci současných loděnic jsou lidé, kteří v té době riskovali životy ve jménu lidské důstojnosti, lidských práv a dalších hodnot, které jsou zakotveny ve standardech Evropské unie. Byli odvážní, ale zároveň prozíraví a neuchylovali se k násilí. A proto může dnes být tento přístup, který nezahrnoval použití násilí - nástroje teroru -, návodem pro nás všechny ve dvacátém prvním století.
Byl bych samozřejmě velmi rád, kdyby velká dělnická centra, loděnice, doly a ocelárny, které tvořily základ Solidarity, poskytovaly loděnicím nesrovnatelně větší podporu, než jsou ojedinělé projevy nesouhlasu ze zahraničí, a chtěl bych, aby se tato centra v dnešní době stala příkladem hospodářského úspěchu na volném trhu. To však bude velmi obtížné, v krátkodobém horizontu dokonce nemožné, o čemž svědčí zkušenosti velkých center těžkého průmyslu v západní Evropě, kterým trvalo desítky let, než dosáhly zásadního obratu v ekonomice. To je případ především loďařského průmyslu, který čelí konkurenci z Dálného východu, Koreje, Číny a Vietnamu, kde rozhodující úlohu hrají nízké náklady na pracovní sílu a především řada zjevných i skrytých forem intervence státu.
Byl bych také rád, kdyby si Evropská komise uvědomila složitost situace, protože pokud nebude vzata v úvahu, poroste v naší zemi frustrace a politický populismus. Chápu frustraci dělníků v loděnicích, kteří jsou si vědomi svých historických zásluh a kteří, jak sami říkají, zápasí s bezduchou byrokracií. Frustraci pociťuje také Evropská komise, která má co do činění s mimořádně nepokornou a neposlušnou organizací, na které si vylámala zuby nejedna vláda. Vím, že dělníci v těchto loděnicích by neměli trpět za poněkud nevhodný či neobratný způsob, jakým k této záležitosti přistupuje současná vláda. Vím také, že základem dohody musí být dlouhodobá vize, nikoli narychlo sepsané plány. Dlouhodobou vizí rozumím investora, který vybaví loděnice moderní technologií a nahradí zastaralé skluzy, které jsou v současné době předmětem sporu. Věřím, že dnešní rozprava je krokem správným směrem.
Pane předsedající, je dobře, že zde vedeme rozpravu o gdaňských loděnicích. V této souvislosti je třeba zdůraznit dvě významné skutečnosti: zaprvé je to výročí podpisu Štětínské dohody ze 30. srpna 1980 a Gdaňské dohody z 31. srpna 1980 a druhým významným faktem je stávající finanční situace gdaňských loděnic.
Gdaňské loděnice jsou symbolem historických změn v Polsku a také významných změn v Evropě a v mezinárodním měřítku. Tam všechno začalo. V gdaňských loděnicích se v osmdesátých letech minulého století také sešli vedoucí představitelé svobodného světa, aby podpořili vytrvalost v boji. Tam také bojovali lidé za lidská práva, svobodu projevu, svobodné odbory, lidskou důstojnost a celkový rozvoj podle zásad tehdejšího Evropského hospodářského společenství.
Je to živoucí monument, na který bychom měli být hrdi, ale jsou také loděnice - možná dnes je to především podnik vyrábějící lodě. Před týdnem v Bruselu nám to loďařští dělníci připomněli. Nemluvili o historických zásluhách, ale o ekonomických záležitostech, o svých životech a práci. Loďařství je globální průmyslové odvětví. Lodě se mohou kupovat i v Asii, nemusí se nutně kupovat jen v Evropě.
S ohledem na to, co zde již zaznělo, bychom se, pane komisaři, neměli v rozhodnutích týkajících se konkurenceschopnosti zaměřovat pouze na takzvanou "spravedlivou hospodářskou soutěž" uvnitř EU. Na situaci je nutno nahlížet z celosvětového hlediska, loďařský průmysl v Evropské unii musíme brát jako součást globálního konkurenčního prostředí a teprve potom posuzovat všechny podmínky spojené s provozem loděnic v rámci Evropské unie, včetně gdaňských a štětínských.
Pravidla trhu EU jsou přijatelná a přijímaná jako zásada, ale způsob jejich provádění a příslušné časové harmonogramy musí být realistické, a především přizpůsobené jednotlivým subjektům. Proto se mohou objevovat určité pochybnosti o privatizaci jako prostředku k dosažení cíle - či spíše o privatizaci jako cíli, kterého musí být dosaženo v určité lhůtě. Vyzývám proto polskou vládu, aby úzce spolupracovala s Komisí, a vedení loděnic, aby efektivně řídilo tento podnik.
jménem skupiny ALDE. - (PL) Pane předsedající, nejprve mi dovolte vyjádřit potěšení nad tím, že se Evropský parlament dnes touto věcí zabývá, a také vděčnost za tuto iniciativu. Chtěl bych poděkovat panu komisaři McCreevymu za jeho dnešní prohlášení a říci, že považuji za velmi důležité, abychom o Evropské unii přemýšleli jako o společenství.
Při vstupu do Evropského parlamentu procházíme kolem sochy, která říká, že L'Europe a un coeur - Evropa má srdce. Přeloženo do jazyka politiky, socha poukazuje na sílu evropského sociálního modelu. Před 27 lety dělníci z gdaňských loděnic zahájili boj proti komunistickému systému, boj za chleba a svobodu. Chtěli vrátit lidské práci její smysl a osvobodit hospodářství od monopolu státu. Tyto historické loděnice stojí dnes před dramatickým doporučením Evropské komise snížit výrobu o dvě třetiny a zcela uzavřít dva skluzy.
Domníváme se, že v této situaci musí být učiněna následující opatření. Zaprvé, omezit uzavření pouze na jeden skluz a vrátit tak loděnici naději na obnovu ziskovosti. Zadruhé, poskytnout čas na racionalizaci vedení loděnic, protože současné vedení zdaleka nesplňuje představy, a pomoci tak podniku k opětovné ziskovosti a 3 000 pracovníkům k udržení práce. Zatřetí, nezapomínejme, že gdaňské loděnice jsou významným evropským památníkem a odkazem, že sociální solidarita je jednou ze základních hodnot Evropské unie.
Tento odkaz přece evropské orgány nemohou ignorovat. Pragmatismus našich činů musí jít ruku v ruce s vědomím, že budujeme Unii pro lidi a zásluhou lidí. Síla Evropy záleží na naší schopnosti inovovat a obstát v konkurenci, ale také na naší citlivosti vůči osudu slabších a těch, kterým v životě nebylo tolik přáno. V tom tkví, podle mého názoru, také smysl liberálního poslání svobody. Chtěl bych se s vámi ještě podělit o jednu vzpomínku: vybavila se mi generace Evropanů ve všech zemích Evropské unie, která s hrdostí a nadějí nosila na svých klopách odznak Solidarity. Její příslušníci jsou mezi námi i v této sněmovně. Je to generace, která dnes buduje evropskou jednotu a která by si měla být vědoma historického významu gdaňských loděnic.
jménem skupiny UEN. - (PL) Pane předsedající, doprovázel jsem dělníky z loděnic na jednání s komisařkou Kroesovou a komisařem Špidlou. Byl jsem také u jejich vystoupení před Evropskou komisí, kdy žádali Evropu o pomoc. Gdaňské loděnice nyní překonávají své finanční potíže a začínají hospodařit se ziskem. Bylo by velkou chybou, kdyby nyní značná finanční omezení bránila loděnicím ve vytváření zisku a dosahování úspěšných výsledků díky úsilí tamních pracujících a nás všech.
Také já bych rád zdůraznil historický aspekt. Nebyli bychom dnes zde, jako součást sjednocené Evropy osvobozené od hrozby jaderné války, kdyby nebylo Solidarity, která se zrodila právě v gdaňských loděnicích. A na to by nikdo neměl zapomínat, ani politici, kteří tu sedí.
Chtěl bych také upozornit, že všichni předchozí řečníci, kteří se až dosud k této záležitosti vyjadřovali, a myslím že i ti, kteří budou mluvit po mně, jsou zcela jednotní ve svém stanovisku k této věci, bez ohledu na politické rozdíly. A k tomu je nutno přihlédnout.
Vážení kolegové, jak vidíte, ve sněmovně byly instalovány dvě nové informační obrazovky. Jsou větší a nabízejí mnohem více možností než obrazovky, které zde byly dříve.
Jedná se o první krok probíhajícího projektu ke zlepšení kvality a způsobu předkládání informací o průběhu jednání v plénu, jak pro členy sněmovny, tak pro veřejnost.
Zvláště po každém jmenovitém hlasování se na obrazovce krátce objeví graficky znázorněné rozložení sněmovny s hlasovacími modely celé sněmovny. Tento nový prvek, který je známý již v mnoha vnitrostátních parlamentech, pouze odráží informace, které jsou v plném rozsahu zveřejňovány v příloze k zápisu z jednání nazvané "Výsledky hlasování".
Ještě poznámka k rozhodnutí předsednictva Evropského parlamentu ze včerejšího večera - Konference předsedů rozhodne se vší vážností ve čtvrtek, zda si předsedové politických skupin přejí v budoucnu trvale využívat tuto součást systému.
Mezitím dnes ráno proběhlo jednání s členy politických skupin, kteří souhlasili s experimentálním použitím tohoto grafického zobrazení při dnešním dopoledním hlasování.
8. Přezkum jednotného trhu: odstraňovat překážky a neúčinnost pomocí lepšího provádění a vymáhání (rozprava)
(IT) Pane předsedající, dámy a pánové, požádala jsem o možnost promluvit k otázce spojené s naším pracovním rozvrhem: fakt, že začátek nového školního roku se již po několik let shoduje se zahájením našeho plenárního zasedání, a bohužel tomu tak bude i v příštím roce, představuje závažný rodinný problém pro členy této sněmovny a pro mnoho našich úředníků. Podle mého názoru by se Parlament měl touto otázkou zabývat, protože zdravý psychický a fyzický vývoj našich dětí, které by měli do školy doprovázet jejich rodiče, je záležitostí, která by měla tomuto Parlamentu stát za projednání.
Děkuji, paní Frassoniová, jsem si jist, že máte dobrý nápad, ale přišla jste pozdě na shromáždění, tak prosím navštivte ředitele!
Pane předsedající, nevím, podle jakého článku toto je, ale na mém hlasovacím lístku je uvedena jiná zpráva, o které se má hlasovat - zpráva Ayaly Senderové. Budeme se znovu svolávat ve 12:30?
Rozprava se nekonala a hlasování se uskuteční zítra. Děkuji, že jste se na tento bod zeptal.
písemně. - (PT) Máme zde iniciativu z Finska, jejímž cílem je přizpůsobit pravidla o pracovních souborech pro účely analýzy platným právním předpisům.
Protokolem z roku 2003, který vstoupil v platnost v dubnu letošního roku, se v zásadě mění hlava III Úmluvy o Europolu, především ta část, která se týká zakládání analytických pracovních souborů a sběru, zpracování, použití a vymazání osobních údajů obsažených v uvedených souborech.
To znamená, že prováděcí pravidla, která byla přijata, budou muset být odpovídajícím způsobem pozměněna.
Jedná se tedy o opatření, které je přes svůj dočasný charakter nezbytné a vhodné.
Toto opatření bude mít pouze omezenou platnost, protože všechny dřívější právní předpisy budou zrušeny, jakmile vstoupí v platnost rozhodnutí Rady, kterým se zřizuje Evropský policejní úřad.
(DE) Pane předsedající, hlasoval jsem pro toto usnesení, ale na jeden bod bych chtěl upozornit - zmínku o vytvoření evropské ochranné jednotky. V Evropském parlamentu máme takovou tendenci reagovat na specifické události okamžitou výzvou k založení nové instituce nebo k vytvoření nové funkce.
V této souvislosti je nutno znovu jasně říci, že odpovědnost za nalezení řešení v případě přírodní katastrofy by jednoduše neměla a nesmí být upírána členským státům: naopak, jsou to členské státy, jejichž prvořadou povinností i pravomocí je přijímat preventivní opatření a zajistit, aby protipožární služby měly nejlepší možné vybavení a výcvik, aby mohly účinně zápolit s přírodními živly. Pouze ve výjimečných případech, v případě mimořádných katastrof, bude samozřejmě vždy možno se obrátit o pomoc a projev solidarity na Evropskou unii a požádat ji o zákrok. Prvořadá odpovědnost však musí zůstat v rukou členských států.
Pane předsedající, hlasovala jsem pro usnesení o přírodních katastrofách, protože jsme již měli možnost se opakovaně přesvědčit, že Evropa není v těchto extrémních situacích nezranitelná a že potřebuje solidaritu EU. Jednu věc si však musíme jednoznačně přiznat: musíme výrazně zlepšit koordinaci a nemělo by docházet k situacím, kdy členské státy EU potřebují dodatečnou pomoc od třetích zemí, protože nejsme schopni si pomoci sami. Výzvou pro členské státy je vytvoření lépe organizovaných struktur pomoci, především tam, kde jsou využíváni dobrovolníci, například zajištěním nejlepšího možného vzdělávání a vybavení pro hasičské sbory.
Nakládání s mrtvými domácími a volně žijícími zvířaty je velký problém, kterým se musíme co nejdříve zabývat, abychom zabránili propuknutí epidemií a snížili škody na životním prostředí.
(DE) Pane předsedající, také jsem hlasoval pro usnesení, ačkoli si myslím, že bychom neměli dopustit, aby se tyto rozsáhlé lesní požáry staly příčinou dalšího rozšiřování evropských orgánů. Podle mého názoru nebude Evropská agentura pro civilní ochranu ani Evropská zásahová jednotka pro případy katastrof schopná poskytovat účinnou ochranu proti přírodním katastrofám v Evropské unii. Pravděpodobnější je, že vzroste byrokracie a zvýší se náklady.
Proto potřebujeme zlepšovat mezinárodní spolupráci, abychom byli připraveni na budoucí přírodní katastrofy, a musíme udržovat naše protipožární služby a také naše lesy v takovém stavu, aby budoucí přírodní katastrofy již neměly takový rozsah.
Pane předsedající, musím poznamenat, že na hlasovacím lístku mé skupiny je toto usnesení o přírodních katastrofách uvedeno jako "Lesní požáry", ale přírodní katastrofy v Evropě během tohoto léta byly mnohem rozsáhlejší, a já bych se zde chtěl zmínit o nejhorších záplavách, jaké zasáhly můj region za posledních sto let. Více než tři sta tisíc lidí se ocitlo bez pitné vody na dobu delší než jeden týden. 4 000 domácností bylo značně poškozeno a desítky tisíc obyvatel musely být evakuovány, přičemž celkové náklady na evakuaci dosáhly 150 milionů EUR.
Doufám, že má vláda požádá Evropskou komisi o pomoc, aby tak umožnila získat pro hrabství a města v mém regionu a kdekoli v Británii určitou náhradu za náklady, které nevyhnutelně postihnou velmi úzké skupiny obyvatel.
Pane předsedající, chtěla bych jen zopakovat, co zde řekl pan Ford o přírodních katastrofách ve Spojeném království. Lidé to možná nevědí, ale během povodní bylo zaplaveno 40 000 obytných domů. Devět set škol bylo poškozeno. Hlavní železniční spoje jsou stále uzavřeny. Poškozena byla i zemědělská půda, včetně 75 % úrody hrachu v celém Spojeném království. V mém regionu, Yorkshire a Humber, byly způsobeny škody tisícům obyvatel a mnozí se dosud nemohou vrátit do svých domovů.
Jelikož vláda Spojeného království nyní požádala o peněžní prostředky v rámci solidární pomoci, požadujeme od Komise rychlou odpověď na tuto žádost, ale zároveň považujeme za nutné, aby všechny orgány EU zařadily změnu klimatu mezi své nejvyšší priority. Až se bude za několik měsíců v této sněmovně schvalovat důležitý právní předpis upravující tuto problematiku, doufám, že kolegové nezapomenou na přírodní katastrofy tohoto léta a postarají se, abychom svým dílem přispěli k řešení dlouhodobého problému změny klimatu. Doufám, že se přírodní katastrofy už nikdy nebudou opakovat v takovém rozsahu, v jakém jsme je zažili letos v létě.
Pane předsedající, také já chci podpořit žádost o finanční prostředky Evropské komise. Můj region, jihovýchodní Anglie, utrpěl neméně vážné škody, zejména Oxfordshire a části Berkshire, a můj kolega pan Hannan a já jsme předložili Evropské komisi žádost o poskytnutí prostředků z nouzových fondů. Nyní vystupuji, abych Komisi požádal o urychlení poskytnutí finančních prostředků na pomoc a obnovu normálního stavu v mém regionu, jihovýchodní Anglii.
písemně. - (FR) Při hlasování o tomto usnesení o přírodních katastrofách, které letos v létě způsobily obrovské škody, bych chtěla vyjádřit solidaritu s rodinami obětí a obyvateli postižených oblastí. Chci také vzdát dík všem odborníkům, dobrovolníkům a místním orgánům za jejich pomoc v boji s ohněm a za záchranu obětí záplav.
Domnívám se, že v dnešní době naléhavě potřebujeme zavádět opatření pomoci Společenství při mimořádných událostech, zejména finanční opatření, abychom pomohli obnovit nejvíce postižené regiony. Potřebujeme obnovit také výrobní potenciál postižených oblastí a pokusit se podpořit tvorbu většího počtu pracovních míst a přijmout příslušná opatření ke kompenzaci sociálních nákladů plynoucích ze ztráty zaměstnání a vytvořit další zdroje příjmu.
Jsem znepokojena zvýšeným počtem katastrof vyvolaných extrémním počasím, které je podle odborníků z velké části způsobeno změnou klimatu a následným globálním oteplováním. Naléhavě proto žádám Komisi, aby přijala opatření k zajištění dodržování závazků Kjótského protokolu a jejich důsledků.
písemně. - Britští konzervativci podporují společný návrh usnesení o přírodních katastrofách a hlasují pro něj, obávají se však vytvoření "evropské jednotky" (odstavec 9), neboť se domníváme, že schopnosti prevence i rychlé reakce by se měly soustředit na zdroje členských států.
písemně. - (PT) Domníváme se, že usnesení je dobré a navrhujeme pro něj hlasovat, musíme však upozornit na to, že zde chybí některé důležité návrhy (i přes několik odkazů na přecházející usnesení Evropského parlamentu) a přetrvávají jiné, o nichž máme velké pochybnosti.
Musíme tedy trvat na požadavku přezkumu nařízení o zřízení Fondu solidarity, abychom mohli krýt škody způsobené regionálními katastrofami, vytvářet mechanismy na podporu postižených osob a pomáhat při opětovném zalesňování porostů a také věnovat náležitou pozornost prevenci závažných katastrof způsobených změnou klimatu. Pomoci by mohl také systém veřejného zemědělského pojištění financovaný Evropskou unií, který by zemědělcům zaručoval minimální příjem v mimořádných krizových situacích, jako je sucho, požár a záplavy.
Je nezbytné se rozhodnout pro politiku prevence, která se bude zabývat problémem přírodních katastrof, jež postihují zejména oblast Středomoří, a zavést radikální změny ve společné zemědělské politice v rámci boje proti úbytku malých a středních zemědělských podniků a rodinných zemědělských podniků, a to prostřednictvím podpory zemědělské produkce, biologické rozmanitosti a záborů půdy.
Máme určité pochybnosti o evropském mechanismu civilní ochrany, protože se nakonec může ukázat, že jde jen o jiný druh snahy o smazání důležitých aspektů národní suverenity, například řízení přírodních zdrojů, především v oblasti lesního hospodářství.
písemně. - (PL) Několik let zahajujeme podzimní zasedání Parlamentu diskusemi o tragických následcích přírodních katastrof, které postihly Evropu v létě. Sucho, vlny veder, záplavy a požáry pustoší Evropu. Když k tomu přidáme průmyslové katastrofy způsobené přírodními silami, získáme obraz Evropy, jejíž obyvatelé se bezmocně sklánějí před ničivou silou přírody.
Více než 60 lidí v tomto roce zahynulo při požárech v Řecku, mnoho rodin přišlo o veškerý majetek a tisíce hektarů lesů a olivových hájů bylo nevratně zničeno. Vskutku tragický obraz. Vím, co taková tragédie znamená. Má země byla postižena záplavami a mnoho lidí zahynulo při tragických důlních neštěstích. I proto bych chtěla vyjádřit svůj upřímný soucit a za Evropský parlament naši solidaritu s rodinami a blízkými obětí řecké katastrofy a se všemi obyvateli regionů zasažených požáry.
Zároveň si nemyslím, že Evropa může jen pasivně přihlížet takovým událostem. Nejde jen o finanční pomoc EU, která umožní znovu vybudovat regiony postižené katastrofami. Ze všeho nejdříve musíme uvnitř EU vypracovat mechanismus účinné prevence a včasného varování, který sice nedokáže katastrofám zabránit, zcela jistě však pomůže zmenšit jejich dopady. I když ochrana obyvatelstva před katastrofami je odpovědností každého státu, měli bychom uvažovat o účinnějším monitorování vnitrostátních protikrizových politik a možná i o společné jednotce rychlé reakce v případě podobných katastrof.
písemně. - (PT) Rád bych vyjádřil svůj hluboký soucit s oběťmi vážných lesních požárů na jaře - zejména v Řecku - a naši solidaritu s jejich rodinami a všemi, kteří byli postiženi.
Vítejte v Evropském parlamentu, pane Cavaco Silvo. Pro Evropský parlament je velkým potěšením, že může na své půdě hostit prezidenta Portugalské republiky.
- (DE) Vážený pane prezidente, vážení kolegové, pro mě i pro nás všechny je velkým potěšením přivítat dnes v Evropském parlamentu prezidenta Portugalské republiky, pana Aníbala Cavaca Silvu. Pane prezidente, během deseti let, které jste strávil ve funkci předsedy portugalské vlády, jste upevnil demokratické instituce země a úspěšně podporoval její hospodářský rozvoj. Jakožto Evropan hledící vstříc budoucnosti jste Portugalsko vedl jistou rukou na cestě k členství v Evropské unii. Vidím, že je přítomen i předseda Evropské komise José Manuel Durăo Barroso, a musím samozřejmě připomenout, že Portugalsko před nedávnem převzalo předsednictví Unie. Srdečně vítám i vás, pane Barroso.
Je to již 10 let, co před Evropským parlamentem naposledy vystoupil prezident Portugalské republiky. Od té doby jsme společně urazili dlouhou cestu. Dnes jste před parlament ve Štrasburku předstoupil jako prezident Portugalska při příležitosti toho, že se vaše země potřetí ujímá předsednictví EU. Tato tři portugalská předsednictví lze nejlépe shrnout slovy "ctižádost ve jménu Společenství", neboť Portugalsko za svého předsednictví vždy čelilo zásadním aktuálním problémům - připomeňme Lisabonskou strategii nebo vztahy EU s Afrikou a Jižní Amerikou. Ani toto předsednictví nebude výjimkou. Tentokrát má Portugalsko na programu úspěšné završení mezivládní konference a přijetí Reformní smlouvy, posílení zahraniční a bezpečnostní politiky se zaměřením na rozvoj užších vztahů s Latinskou Amerikou, Afrikou a Středomořím, další kroky v oblasti klimatických změn a realizaci Lisabonské strategie.
Zeměpisné objevy ve všech koutech světa, které ve 14. století učinili mořeplavci vyplouvající z Lisabonu, byly vlastně prvním krokem ke globalizaci. Otevřenost vůči světu a tolerantní přístup, praktikovaný vaší zemí po celá staletí, je zvláště hodnotnou zkušeností v dnešním globalizovaném světě, a přináší tak výhodu nám všem v Evropské unii.
Portugalské snahy rozvíjet vztahy s Latinskou Amerikou a pokračovat ve stycích s Jižní Amerikou, díky zvláštním vztahům s Brazílií, velmi dobře souzní s naším pohledem na věc. Vaše tolerantní mentalita a celkový rozhled jsou v dnešním světě velkou výhodou. Za tohoto předsednictví bude vaše země moci navázat na působení cestovatelů ze 14. století se stejnou odvahou a vytrvalostí. Přejeme vám ve vaší práci mnoho štěstí a úspěchů.
prezident Portugalské republiky. - (PT) Vážený pane předsedo Evropského parlamentu, vážený pane předsedo Evropské komise, dámy a pánové,
dovolte, abych poděkoval předsedovi Evropského parlamentu za jeho laskavá slova a za pozvání do Parlamentu, kterého si velice vážím. Je pro mě ctí moci vystoupit před vámi, zástupci evropských národů a členy tohoto skvělého evropského orgánu, Evropského parlamentu.
Dobře vím, že tento parlament rozhodující měrou přispěl k úspěchu evropské integrace. Nezapomněl jsem na intenzivní a plodnou spolupráci s tímto orgánem v roce 1992, kdy jsem jako předseda vlády vedl vůbec první portugalské předsednictví Rady, jehož mottem bylo, jak si možná vzpomenete, Směrem k Evropské unii. Evropský parlament měl zásadní podíl na vytvoření silného vnitřního trhu a na rozvoji projektu Evropské unie zrozeného v Maastrichtu.
Nyní má země potřetí předsedá Radě Evropské unie. A i tentokrát před námi stojí velké výzvy. Výzvy, které vyžadují soulad v politické vůli členských států a evropských orgánů. Více než kdy jindy musíme veškerou svou společnou energii a rozhodnost soustředit na to, co je opravdu třeba, má-li být Evropa silnější a soudržnější. Právě to očekávají od svých vrcholných představitelů evropští občané.
Portugalské předsednictví učiní vše, co bude v jeho silách, pro zajištění shody nezbytné pro další pokrok v budování Evropy. Zvláště věřím, že nás s Evropským parlamentem bude pojit stejně upřímná a otevřená spolupráce jako za předchozích portugalských předsednictví.
Jednou z priorit předsednictví je dokončení Reformní smlouvy na základě dohody, k níž dospěla Evropská rada na svém červnovém zasedání. Tuto dohodu vnímám jako velmi důležitý krok, který nám, jak doufám, umožní opustit ono období poznamenané určitou erozí procesu evropské integrace. Vyzývám proto ke spojenému úsilí o to, aby byla nová smlouva uzavřena za portugalského předsednictví.
Po ukončení jednání a uzavření této kapitoly se Evropská unie musí důsledněji a s obnovenou důvěrou soustředit na výzvy, které znepokojují evropské občany - hospodářský růst, zaměstnanost, bezpečnost, životní prostředí, energetiku a globalizaci. Toto jsou záležitosti, v nichž musí Evropa jednat, nejen ve prospěch nás, nýbrž i ve prospěch budoucích generací.
Zdá se mi tedy, že nastal vhodný okamžik pro to, abych zdůraznil hodnotu solidarity jako základního pilíře v budování Evropy. Solidarita je totiž nezbytným předpokladem pro budoucnost evropské integrace a je stejně důležitá jako druhý opravdu zásadní princip - subsidiarita. Solidarita, která je hmatatelná, praktická, odráží se v politikách a společných činnostech, nikoli jen řečnické cvičení, nikoli jen solidarita, z níž by si každý vybral jen to, co se mu hodí.
Dovolím si nyní připomenout Schumanovu deklaraci z roku 1950 a ocitovat následující pasáž: "Evropa (...) se uskuteční naplňováním konkrétních cílů, vytvářejíc nejprve skutečnou solidaritu." Tato slova musíme mít nadále na paměti při našich snahách o vytvoření silnější a soudržnější Evropy. Jedním z největších rizik evropské integrace je právě to, že se vytratí myšlenka Unie pevně se opírající o zásady solidarity. Máme-li být skutečnou unií, musíme především uchovat ducha Společenství, což byl, nikoli náhodou, původní název zvolený pro budování Evropy.
Jedním z konkrétních výdobytků přispívajících k vytvoření skutečné solidarity byla myšlenka hospodářské a sociální soudržnosti, která byla zakotvena v Jednotném evropském aktu z roku 1986. Měl jsem osobně tu čest podílet se na vyjednávání o tomto dokumentu, který jsem rovněž jako tehdejší předseda portugalské vlády podepsal.
Úžasný pokrok evropské integrace v posledních dvaceti letech by nebyl možný bez politik hospodářské a sociální soudržnosti. Tyto politiky podpořily politickou soudržnost, hospodářský růst, zaměstnanost, územní soudržnost i rovnost příležitostí a posílily postavení Evropy ve světě.
Dnes se objevují nové důvody pro to, abychom oživili svůj zájem o zásady soudržnosti. Mám na mysli prohlubující se globalizaci, rozšiřování migrace a demografický vývoj vedoucí k sociální a hospodářské nerovnováze související se stárnutím obyvatelstva.
všechny tři aspekty udržitelného rozvoje jsou dobře známé - sociální, ekonomický a environmentální aspekt. I to je ústřední cíl evropské integrace, jak bylo mnohokrát potvrzeno a také zapsáno v Lisabonské strategii.
Rád bych se při této příležitosti soustředil na sociální aspekt a zvláště na otázku chudoby a sociálního vyloučení.
Kromě zásady solidarity existuje také etický a mravní rozměr pokroku, bez nějž by základní hodnoty evropské myšlenky pozbyly smyslu - takové hodnoty, jakými je vytrvalá snaha o dosažení míru, stvrzení svobody a lidských práv, duch společenství, důraz na rovnost a sociální spravedlnost, důstojná práce a vštěpování širšího a více osvobozujícího smyslu pro občanskou odpovědnost.
Boj s chudobou a sociálním vyloučením byl zcela jednoznačně pojmenován jako evropský cíl, což nám všem ukládá zodpovědnost za nalezení nových řešení stále složitějších a přetrvávajících problémů. Sociální agenda ve spojení s cíli Lisabonské strategie nám vytyčuje ambiciózní a náročné úkoly.
V této souvislosti bych rád poznamenal, že letos slavíme 50. výročí založení Evropského sociálního fondu a 10. výročí vzniku evropské strategie zaměstnanosti. Letošní rok je rovněž Evropským rokem rovných příležitostí.
Jako prezident Portugalské republiky jsem si zvolil problematiku sociálního začlenění jako jednu ze svých priorit. V prvním roce svého funkčního období jsem podporoval Cestu k začlenění, která měla vyburcovat portugalské občany a upozornit je na naléhavost řešení problémů přetrvávající chudoby, nerovného rozdělení příjmů a vyloučení, které stále postihují tisíce občanů.
Více než kdy jindy jsem nyní přesvědčen, že této výzvě lze čelit pouze pomocí pružných a novátorských řešení - více odpovědnosti pro nevládní organizace a občany obecně, více koordinace mezi činnostmi státu a iniciativami občanské společnosti, uznání, že politiky podporující přerozdělení příjmu nevylučují a naopak vyžadují více lepších příležitostí pro všechny, abychom mohli společně přispět k vytváření bohatství, k osobním úspěchům a k udržitelnému rozvoji.
Portugalsko má před sebou ještě dlouhou cestu, než dosáhne evropských standardů. Je ale také pravdou, že i Evropa jako celek je ještě daleko od naplnění cílů sociální soudržnosti, které si vytyčila a jichž se nemůže vzdát.
V posledních desetiletích poukázaly hospodářské a sociální ukazatele na rozdíly v prosperitě uvnitř Unie. Zároveň je však jasné, že méně rozvinuté členské státy se podstatně přiblížily k evropskému průměru.
Hospodářskou konvergenci států však nesmíme zaměňovat za konvergenci sociálních skupin uvnitř těchto států, neboť tato konvergence musí podléhat zásadám rovnosti a sociální spravedlnosti. Tento úhel pohledu ukazuje, že byl učiněn jen velmi malý pokrok.
(DE) Dalším bodem pořadu jednání je předložení návrhu souhrnného rozpočtu na období 2008 Radou.
úřadující předseda Rady. - (PT) Pane předsedající, dámy a pánové, je mi ctí předložit jménem předsednictví Rady návrh souhrnného rozpočtu Evropských společenství na finanční období 2008, který Rada přijala dne 13. července 2007.
Nejprve bych rád připomněl vynikající a konstruktivní atmosféru na zasedáních, která se konala před tím, než Rada přistoupila k prvnímu čtení rozpočtu na období 2008. Dohodovací jednání přineslo důležité výsledky, zvláště dohodu o pěti společných prohlášeních k významným tématům, což je kvalitní základ pro budoucí práci.
V této souvislosti jsem přesvědčen, že skvělá spolupráce mezi oběma rozpočtovými orgány a cenná pomoc Komise jsou předzvěstí kladného výsledku. Mohu vás ujistit, že Rada hodlá pokračovat v konstruktivním dialogu o rozpočtu, tak abychom dosáhli uspokojivé dohody o dobrém rozpočtu Společenství na období 2008.
V březnu 2007 jsme oslavili 50. výročí podpisu Římských smluv a znovu jsme stvrdili naše společné hodnoty a cíle. V tak dynamickém projektu, jakým je Evropská unie, je existence rozpočtu Evropské unie či jednotné měny jedním z nejhmatatelnějších projevů toho, co pro evropské občany a daňové poplatníky znamená být Evropanem. Rozpočet Evropské unie je tedy třeba navrhnout ve světle výzev, které před námi všemi stojí. Těchto výzev je několik, ale já bych rád upozornil, když dovolíte, na výzvy z mého pohledu nejdůležitější. Zaprvé, odstranění překážek podnikání, tak aby vzniklo dynamické evropské hospodářství v duchu Lisabonské strategie. Další výzvou je vytvoření transevropské dopravní sítě, která nás navzájem sblíží a upevní vnitřní evropský trh. Vznik informační společnosti je zase dokladem významu lidských zdrojů a sociálního začleňování.
Evropskou unii posílí účast poučených občanů na tomto projektu, jenž je v moderních dějinách unikátní. Poslední výzvou, která se dotýká zvláště některých regionů, je změna klimatu - té je třeba čelit rozvojem obnovitelných zdrojů energie a efektivnějším a společensky odpovědnějším využíváním přírodních zdrojů.
Všechny tyto úkoly se objevují v souvislosti s globalizací světového hospodářství, která pro náš starý evropský kontinent představuje závažnou výzvu, jíž musíme čelit na hospodářské i sociální úrovni pomocí takových politik, které zvýší produktivitu evropského hospodářství a posílí sociální soudržnost. To od naší vlády očekávají všichni Evropané. Musíme všichni zdvojnásobit své úsilí o to, aby naše rozpočty byly efektivní a účinnou odpovědí na politické priority.
Je proto třeba omezit administrativní zátěž, což je společnou snahou Rady i Evropského parlamentu. Komise musí urychlit postup schvalování operačních programů a projektů, aby při provádění nedocházelo ke zdržení. Rychlejší schvalování ale nesmí ohrozit zásady správného rozpočtového řízení. Větší pružnost opravdu potřebujeme, nesmí však být na úkor účinného a odpovědného využívání peněz evropských daňových poplatníků.
Než podrobněji představím návrh rozpočtu na finanční období 2008, rád bych připomněl hlavní zásady, jimiž se Rada při svém rozhodování řídila. Stručně řečeno, byly to následující zásady: vhodné financování různých priorit Evropské unie; pečlivě kontrolované zvýšení položek plateb; dodržení stávajících stropů finančního rámce a zároveň ponechání, v případě potřeby, dostatečných rezerv v rámci stropů pro jednotlivé okruhy a podokruhy; a konečně finanční kázeň a správné rozpočtové řízení.
Když dovolíte, doplním ještě jeden detail. Při analýze předběžného návrhu rozpočtu Rada použila kombinaci rozpočtových nástrojů, která byla nakonec mimořádně užitečná a pomohla při rozpočtování podle cílů a činností. Mimo jiné bych rád upozornil na formuláře pro plánování činností. Rada se po podrobném prostudování mnoha těchto formulářů domnívá, že celková kvalita postupu se podstatně zlepšila, a doufá, že se tento rozpočtový přístup bude v budoucnosti dále rozvíjet.
Pro finanční období 2008 navrhujeme rozpočet ve výši 128 000 milionů EUR na položky závazků a 119 000 milionů EUR na položky plateb. K závazkům bych rád připomněl, že Rada považuje za nezbytné, aby v rozpočtu na období 2008 dosáhly vhodné celkové úrovně s přihlédnutím k absorpční kapacitě. Jak víte, podle našeho názoru není nadhodnocení položek plateb řešením pro nezaplacené závazky, tzv. Reste ŕ liquider. Jednou z našich zásad při přípravě návrhu tedy bylo posouzení skutečných a jasně definovaných potřeb, na jejichž základě jsme přistoupili k navýšení plateb o 3,4 % ve srovnání s finančním obdobím 2007.
Co se týče podokruhu 1a - Konkurenceschopnost pro růst a zaměstnanost, Rada hodlá zajistit vhodné financování priorit souvisejících s Lisabonskou strategií, přičemž ponechala i podstatnou rezervu na pokrytí priorit Evropské unie definovaných v závěrech z červnového zasedání Evropské rady a na pokrytí jiných nepředvídaných potřeb. Přestože má Rada v úmyslu omezit navýšení tohoto podokruhu ve srovnání s rozpočtem na období 2007, musím upozornit, že Rada bude nadále podstatnou měrou navyšovat prostředky určené na výzkum - závazky budou navýšeny o 7,75 % a platby o 45 % - vzhledem k míře plnění rozpočtu v předcházejících letech a k absorpční kapacitě. Toto navýšení je odrazem významu, jaký Rada přikládá efektivnímu provádění Lisabonské strategie, která je, jak jsem již řekl, základním prvkem hospodářského rozvoje Evropské unie.
Co se týče podokruhu 1b - Soudržnost pro růst a zaměstnanost, Rada je připravena přijmout položky závazků, tak jak byly navrženy v předběžném návrhu rozpočtu Komise. Pokud jde o položky plateb, rád bych zdůraznil, že tento podokruh byl navýšen ještě více (tj. o 6,2 %), než bylo původně navrženo, s přihlédnutím k absorpční kapacitě a k dřívějším zkušenostem s dokončováním starých programů a plněním nových.
Co se týče okruhu 2 - Ochrana přírodních zdrojů a správné hospodaření s nimi, položky navržené Radou vycházejí z dřívějších výsledků a z minulých zkušeností, které ukázaly, že i přes horizontální používání se tyto položky obecně vzato vždy velmi blíží výsledkům konečného plnění.
Rád bych se zastavil u schvalování operačních programů a projektů v oblasti rozvoje venkova, strukturálních fondů a Fondu soudržnosti pro období 2007-2013. K této otázce bylo vydáno společné prohlášení, schválené na našem dohodovacím jednání, a mohu vás ujistit, že Rada přikládá nejvyšší politickou důležitost tomu, aby všechny operační programy a projekty byly plněny vhodně a co nejrychleji.
Co se týče okruhů 3a - Svoboda, bezpečnost a právo a 3b - Občanství, Rada hodlá provést jen jednu drobnou úpravu položek závazků a položek plateb v souladu s absorpční kapacitou a s předchozí mírou plnění.
Co se týče okruhu 4 - EU jako globální partner, Rada hodlá do svého návrhu rozpočtu zahrnout i některé politicky orientované priority. Mám na mysli Palestinu, pro niž je v rezervě navrženo navýšení o 80 milionů EUR, a Kosovo, pro nějž je rovněž v rezervě navrženo navýšení o 180 milionů EUR. Zatím se nacházíme teprve v první fázi rozpočtového postupu a jsem si jist, že ještě budeme mít příležitost tato čísla zpřesnit.
V tomto stadiu se Rada domnívá, že může rozpočet na společnou zahraniční a bezpečnostní politiku uvedený v předběžném návrhu rozpočtu přijmout pouze jako provizorní minimální rozpočet. Je ovšem vysoce pravděpodobné, že částka navržená na společnou zahraniční a bezpečnostní politiku bude nakonec vzhledem k vývoji mezinárodní situace nedostatečná. Myslím, že všichni chápeme, co je v sázce.
Na závěr svého vysvětlujícího prohlášení bych se rád několika slovy zmínil o okruhu 5 - Správa. Přístup Rady vychází z takových horizontálních kritérií, jakým je zvýšená efektivita, a zároveň přihlíží ke konkrétní povaze jednotlivých orgánů, zvláště v souvislosti s vytvářením nových pracovních míst kvůli rozšíření. V oddílu rozpočtu, který se týká jí samotné, předpokládá Rada navýšení pouze o 0,2 %, což se mi zdá jako jasný politický signál.
Provedli jsme rovněž podrobnou analýzu rozpočtů decentralizovaných agentur. Jak u dotací, tak u počtu nových pracovních míst, jež je třeba schválit, byla použita metodika opírající se o horizontální kritéria.
Využiji této příležitosti, abych se pár slovy zmínil o tom, že je nutné zajistit řádné finanční řízení orgánů Evropské unie. Rada má v této souvislosti radost ze společných prohlášení, která jsme schválili na dohodovacím jednání a která se dotýkají takových záležitostí, jakými jsou decentralizované agentury, výkonné agentury, účelově vázané příjmy a nábor pracovníků v důsledku posledních rozšíření.
Všichni víme, že toto je teprve první krok rozpočtového postupu, jsem však přesvědčen, že společně dokážeme prozkoumat všechny možnosti a koncem roku dospějeme ke konečné dohodě a sestavíme uspokojivý rozpočet.
Naším hlavním cílem je, abychom v patřičnou dobu měli takový rozpočet na období 2008, jaký nám umožní naplňovat politické priority Unie, zároveň však nebude příliš rozsáhlý, neboť to by znamenalo, že se předem smiřujeme s tím, že se jej pravděpodobně nepodaří účinně a efektivně splnit. Musíme si uvědomit nejen to, že tento rozpočet ovlivní blahobyt každého jednotlivého občana Unie, nýbrž i to, že účty platí daňoví poplatníci všech členských států. Z těchto důvodů musíme najít tu správnou rovnováhu. Jsem si jist, že všechny tři zde zastoupené orgány pro to učiní vše, co bude v jejich silách.
Pane předsedající, dámy a pánové, ještě jednou děkuji za vaši laskavou pozornost.
zpravodajka. - (FI) Pane předsedající, pane úřadující předsedo Rady, paní komisařko, Evropský parlament nyní musí projednat návrh rozpočtu na příští rok předložený Radou. Hned na úvod chci poděkovat zemi zastávající předsednictví, Portugalsku, za vynikající a transparentní spolupráci. Předsedající země výborně spolupracovala s Evropským parlamentem a zvláště s jeho Výborem pro rozpočet. Rozprava probíhala nezvykle hladce. Návrh Rady sice vyvolá připomínky, díky dosavadní práci předsednictví ale můžeme předpokládat, že konečný výsledek bude skvělý.
Rozpočet navržený Radou je úsporný. Ve srovnání s předběžným návrhem rozpočtu byly položky závazků seškrtány o 717 milionů EUR, s rezervou pro víceletý finanční rámec ve výši 3,9 miliard EUR. Ještě výraznější škrty čekaly položky závazků, které byly sníženy o 2,1 miliardy EUR, a jsou tedy o dobrých 10,3 miliard EUR pod finančním rámcem, což představuje 95 % hrubého národního důchodu EU. Vzpomeneme-li si na to, jak byl před pouhým rokem po dlouhých a obtížných diskusích schvalován finanční rámec, musíme se na úroveň především těchto položek plateb vidět jako nerealisticky nízkou.
Je politováníhodné, že se předmětem obzvlášť drastických škrtů staly právě rozpočtové okruhy 1a (konkurenceschopnost pro růst a zaměstnanost) a 1b (soudržnost pro růst a zaměstnanost). V prvním případě byly položky plateb seškrtány o více než 500 milionů EUR, v druhém případě pak o 498 milionů EUR. Oba tyto okruhy souvisejí s klíčovou prioritou Evropské unie - Lisabonskou strategií, která takto byla více než miliardovým škrtem notně oslabena.
Rozpočet obsahuje další zásadní problémy související s prvním okruhem. Evropský parlament loni varoval Radu, že finanční prostředky vyčleněné na evropský navigační systém Galileo nebudou stačit. Dnes chybí 2,4 miliardy EUR, protože soukromý sektor neprojevil zájem. Evropský parlament ve svém usnesení podpořil projekt, který by využil ty prostředky Společenství, jež zbudou v unijním rozpočtu. Je to ten nejjednodušší, nejméně byrokratický a nejdemokratičtější postup. Stávající finanční rámec ale vůbec neumožňuje vyšetřit tak obrovskou sumu peněz - 400 milionů EUR ročně, a musíme tedy za tímto účelem přijmout společné rozhodnutí Parlamentu a Rady. Tento důležitý evropský projekt můžeme zachránit, musíme tak ale učinit v rámci tohoto rozpočtového postupu.
Dalším problémem je ETI - Evropský technologický institut. Máme-li jej zřídit, musíme mu zajistit udržitelné financování. Takové financování se nemůže opírat o naděje a očekávání, nýbrž vyžaduje realistická rozhodnutí. Představa, že ETI téměř jistě získá finanční prostředky z programů EU v rámci volné hospodářské soutěže, je pouhým přeludem. Co když se to však přece jen podaří? Proto potřebujeme realistická řešení.
Dalším bodem je zpráva, kterou vypracoval pan Stockmann jménem Výboru pro dopravu a cestovní ruch o návrhu směrnice Evropského parlamentu a Rady o letištních poplatcích - C6-0056/2006 -.
místopředseda Komise. - (FR) Pane předsedající, dámy a pánové, s potěšením vám dnes předkládám návrh na změnu směrnice o pozemní přepravě nebezpečných věcí.
Přeprava nebezpečných věcí představuje přibližně 8 % z veškeré přepravy zboží, což znamená téměř milion cest denně. Musíme zaručit volný pohyb nebezpečných věcí a intermodalitu v národních a mezinárodních službách. Zároveň ale musíme dohlédnout i na bezpečnost, tak abychom chránili své životní prostředí, občany a pracovníky tohoto odvětví.
Tento návrh novelizuje čtyři směrnice a čtyři rozhodnutí Komise o přepravě nebezpečných věcí tím, že je slučuje do jediného legislativního aktu. To znamená podstatné zjednodušení práva Společenství v této oblasti.
Dále je třeba rozšířit rozsah působnosti předpisů Společenství i na přepravu po vnitrozemských vodních cestách, které prozatím nejsou pokryty žádným právním předpisem Společenství. Je to sice nejméně významný způsob pozemní přepravy, nehoda na vnitrozemské vodní cestě ale může mít závažné důsledky. Jediný soubor předpisů pro veškerou dopravu nebezpečných věcí po vnitrozemských vodních cestách tato rizika minimalizuje. Závěrem ještě dodávám, že návrh platí pro mezinárodní i tuzemskou přepravu.
Takové jsou cíle návrhu, k němuž připravil zprávu pan Liberadzki. Ještě před zahájením rozpravy bych rád poděkoval zpravodaji a výboru TRAN za jejich podporu návrhu Komise.
zpravodaj. - (PL) Pane předsedající, pane komisaři, je mi potěšením předložit jménem Výboru pro dopravu a cestovní ruch zprávu, v níž především vítáme skutečnost, že Komise předložila návrh směrnice, jímž se dnes zabýváme.
Plně s vámi souhlasíme, pane komisaři, že tento text konsoliduje právní předpisy, které upravují přepravu nebezpečných věcí, a zároveň snižuje jejich počet. Zadruhé souhlasíme také s tím, že by tato právní úprava mohla mít významný dopad na bezpečnost dopravy i na kvalitu života široké veřejnosti. Zatřetí, právní předpisy, které bychom chtěli schválit či přesněji řečeno propojit z mnoha různých zdrojů, tak aby došlo k jejich zeštíhlení, vycházejí z doporučení OSN pro přepravu nebezpečných věcí po silnici, železnici a vnitrozemských vodních cestách. Tyto tři druhy přepravy dohromady představují 110 miliard tun/km zboží ročně přepraveného uvnitř Evropské unie.
Rád bych zdůraznil, že Výbor pro dopravu a cestovní ruch schválil tuto zprávu téměř jednomyslně. Považuje ji totiž za důležitou a potřebnou a domnívá se, že přináší novou kvalitativní úroveň, neboť působnost nařízení o přepravě nebezpečných věcí rozšiřuje i na osobní vlaky. Upravuje také situaci, kdy členské státy z důvodů, jež přímo nesouvisejí s bezpečností, mohou zavést určité odchylky od obecně platných právních předpisů, a stanoví, jak mají být tyto odchylky zaváděny a řešeny na úrovni EU.
Rád bych všechny přítomné požádal, aby podpořili projednané a vložené pozměňovací návrhy - zejména pozměňovací návrh 44, v němž na žádost Rady k vozidlům doplňujeme ještě vagony a plavidla vnitrozemské plavby. Tento doplněk by měl zamezit případným nedorozuměním a já vás prosím, abyste pro tento návrh hlasovali. Také bych rád výslovně požádal o hlasování ve prospěch pozměňovacího návrhu 45, který vznikl po dlouhotrvajících diskusích jako dobrý kompromis. Tento návrh se týká článku 1 odst. 3 písm. b), do nějž jsme doplnili slova "v odůvodněných případech mohou předepsat trasu a použitý druh dopravy". Pak by nebyl potřebný pozměňovací návrh 16, který bychom nemuseli brát v potaz nebo bychom mohli hlasovat proti němu.
Dále bych vás také požádal, abyste hlasovali proti pozměňovacím návrhům 46 a 47, neboť jimi navržená pravidla jsou už v textu obsažena a nařízení by jen zbytečně zatěžovala. Na závěr bych rád poděkoval stínovým zpravodajům za velmi produktivní spolupráci. Můj zvláštní dík patří Radě a Komisi - Radě jak za německého, tak za portugalského předsednictví. Absolvovali jsme asi pět pracovních schůzek. Nepanovaly mezi námi žádné větší rozpory a případné obtíže se nám podařilo vyřešit. Podle mého názoru to byla opravdu vzorová spolupráce.
Pane předsedající, pane komisaři, dámy a pánové, ano, návrh směrnice o vnitrozemské přepravě nebezpečných věcí je skutečně důležitý, neboť každým rokem se v EU přepraví přibližně 110 miliard tun/km nebezpečných věcí - 58 % po silnicích, 25 % po železnicích a prozatím 17 % po vnitrozemských vodních cestách.
Cílem tohoto návrhu směrnice je zjednodušit a koordinovat stávající pravidla pro přepravu nebezpečných věcí. Návrh také rozšiřuje působnost právních předpisů EU, dosud zahrnujících silniční a železniční přepravu, na přepravu po vnitrozemských vodních cestách. Toto zjednodušení omezuje byrokracii a zlepšuje intermodalitu. Společná pravidla pro přepravu po silnicích, po železnici a po vnitrozemských vodních cestách zajistí jednotnou bezpečnostní úroveň v celém Společenství u tuzemské i přeshraniční přepravy. Jednotná pravidla pro všechny druhy přepravy zjednoduší a podpoří multimodální přepravu.
Rozšíření působnosti právních předpisů na přepravu po vnitrozemských vodních cestách je vítaným krokem. Znamená to, že pro veškeré vnitrozemské vodní cesty ve Společenství budou platit stejná pravidla. To bude mít pozitivní vliv na pracovní podmínky na lodích, na bezpečnost přepravy a na ochranu životního prostředí. Jednotná pravidla také povedou ke snížení nákladů, neboť již nebude nutné žádat o nejrůznější oprávnění a povolení. Navíc by se tak mělo zlepšit i potenciální využití a tržní možnosti přepravy po vnitrozemských vodních cestách; vlastně se snažíme přesunout více přepravy nebezpečného zboží na vnitrozemské vodní cesty.
Pozměňovací návrhy předložené a přijaté Výborem pro dopravu a cestovní ruch do značné míry odrážejí postoj Rady. S Radou se shodujeme a rádi bychom se pokusili tento text přijmout již v prvním čtení, bude-li to možné. Ráda bych zdůraznila, že skutečně prosím poslance o přijetí jednoho konkrétního pozměňovacího návrhu, o kterém již hovořil zpravodaj a který byl navržen jako kompromis. Je důležité, aby tento text obsahoval rozumná ustanovení. S tím souhlasí i Komise a Rada. Dotyčný pozměňovací návrh se vztahuje k ustanovení, podle nějž členské státy mohou stanovit konkrétní bezpečnostní požadavky a případně také předepsat určitý druh přepravy, budou-li to schopny Komisi zdůvodnit.
Na závěr mi dovolte vřele poděkovat zpravodaji, s nímž nás spojila velmi dobrá spolupráce, a požádat poslance o přijetí této zprávy v prvním čtení.
jménem skupiny PSE. - Pane předsedající, jménem své skupiny bych chtěl poděkovat zpravodaji nejen za jeho zprávu, ale také za to, že se mu při práci na tomto důležitém textu podařilo zajistit spolupráci Parlamentu, Rady a jednotlivých politických frakcí.
Poslanci dobře vědí, že stávající právo Společenství v této oblasti spočívá především ve čtyřech směrnicích, které upravují přepravu nebezpečných věcí. Směrnice RID a směrnice ADR se týkají železniční, respektive silniční přepravy, přičemž přeprava nebezpečných věcí po vnitrozemských vodních cestách je pokryta přílohami těchto dvou směrnic.
Navržená nová směrnice nyní rozšiřuje působnost práva Společenství na vnitrozemské vodní cesty a takový krok musíme podpořit.
Někdo by se mohl domnívat, že zpravodaj v definici působnosti směrnice nezašel dost daleko, jiní, zvláště zástupci průmyslu, jsou zase toho názoru, že směrnice je příliš přísná a zachází zbytečně daleko.
Upřímně řečeno, zpravodaj dokázal text správně a jistě vyvážit - hlavním rysem návrhu je, že by byl zřízen jediný systém upravující přepravu nebezpečných věcí po vnitrozemských vodních cestách, přičemž normy by byly jasně dány a každý včetně členských států by znal své povinnosti.
Tato zpráva přináší přidanou hodnotu, jak vysvětlil i náš zpravodaj. Přispěje ke zvýšení bezpečnosti, a proto se já i má skupina domníváme, že si zaslouží naši bezvýhradnou podporu.
jménem skupiny ALDE. - (NL) Jak zde již zaznělo, pane předsedající, smyslem návrhu je novelizovat a konsolidovat stávající směrnice a nařízení o vnitrozemské přepravě nebezpečných věcí. Přepravu po vnitrozemských vodních cestách i silniční a železniční přepravu nyní bude upravovat jediný právní text. Upřímně řečeno nechápu, jak by někdo mohl být proti tomu. Nedokážu si představit, že by někdo mohl zpochybňovat účelnost a nutnost opatření, jejichž cílem je zajistit co největší bezpečnost těchto přepravních činností. Jasnější uspořádání a formulace těchto opatření budou ve prospěch nás všech.
Ve výboru jsme podpořili většinu především technických pozměňovacích návrhů zpravodaje. Zpravodaj na nich úzce spolupracoval s Radou a u směrnice tohoto typu je to obecně nejefektivnější způsob práce. Je tedy také pochopitelné, že by zpravodaj rád dospěl k dohodě již v prvním čtení. Skupina ALDE však byla poněkud překvapena pozměňovacím návrhem 45 a připadá jí trochu zvláštní. Proč nezůstat u formulace použité v pozměňovacím návrhu 16, s níž byli všichni včetně nás spokojeni? Proč se máme přizpůsobit tomu, co chce Rada, přestože to může zhoršit efektivitu logistického řetězce? Proč si o tom nepromluvíme s Radou? Ne všechny členské státy jsou tomuto "kompromisu" nakloněny. Jaký bude smysl práce zpravodaje a také paní Sommerové, pana Jarzembowského a pana Simpsona, když členské státy budou moci svévolně protežovat jeden druh přepravy před ostatními? Je samozřejmě jasné, že každý druh přepravy musí sobě vlastním způsobem zajistit bezpečný a efektivní průběh. Proč by se účastníci trhu nemohli sami rozhodnout pro vyhovující druh přepravy? To jsme zajistili pozměňovacím návrhem 16, a proto vás naléhavě vyzývám, abyste si pozměňovací návrh 45 ještě jednou prostudovali a znovu jej zvážili.
Děkuji zpravodaji za jeho náročnou práci, myslím však, že je škoda, že se nechal svést k vrácení tohoto ustanovení o užívání předepsaných druhů dopravy zadními vrátky do textu. Ještě jednou vás naléhavě vyzývám ke opětovnému zvážení vašeho stanoviska k pozměňovacímu návrhu 45.
jménem skupiny UEN. - (PL) Pane předsedající, navržená nová směrnice o úpravě vnitrozemské přepravy nebezpečných věcí je právní předpis, který potřebujeme. Spojuje starší právní předpisy EU do jediného právního aktu a rozšiřuje působnost na přepravu po vodních cestách.
Do návrhu byly zapracovány i mezinárodní předpisy pro přepravu nebezpečných věcí, díky čemuž je tato směrnice konsolidovaným dokumentem s mezinárodní působností. Nová směrnice rovněž v omezené míře umožňuje přihlédnout ke konkrétním vnitrostátním podmínkám, vyžadují-li to ekonomické požadavky a stav silnic. Příkladem může být omezení používání vozidel typu "megaliner".
Navržené pozměňovací návrhy jsou technické a až na pozměňovací návrhy 46 a 47 nezavdávají příčiny k obavám. Rád bych zpravodaji panu Liberadzkému poděkoval za jeho konstruktivní přístup k přípravě této zprávy. Skupina UEN se domnívá, že směrnice naplňuje očekávání dotčených aktérů.
jménem skupiny Verts/ALE. - (DE) Pane předsedající, pane komisaři, dámy a pánové, máme před sebou velmi prospěšné předpisy pro multimodální přepravu. Doufám, že takových předpisů bude v budoucnosti přibývat, neboť jsou transparentnější a srozumitelnější. Konečně byla rozšířena působnost i na vnitrozemské vodní cesty, jak Zelení žádali již v dřívější zprávě. Nedovedu pochopit, proč to trvalo tak dlouho. Pokud dojde k nehodě plavidla převážejícího vysoce toxické chemikálie po říční cestě, může být způsobené znečištění samozřejmě mnohem koncentrovanější, než kdyby k nehodě došlo na volném moři.
Dalším bodem je zpráva paní Inés Ayaly Senderové jménem Výboru pro dopravu a cestovní ruch s názvem Logistika nákladní dopravy v Evropě - klíč k udržitelné mobilitě.
zpravodajka. - (ES) Pane předsedající, dnes odpoledne diskutujeme o odvětví, které má klíčový význam pro evropský růst, konkurenceschopnost a zaměstnanost, tedy o logistice.
Logistika je důležitý faktor, který denně ovlivňuje kvalitu života občanů, ačkoli si to občané takto jasně neuvědomují. Tato zpráva se mimo jiné snaží tuto problematiku mezi občany zviditelnit.
Toto odvětví představuje v Evropské unii přibližně 13 % HDP a má velký ekonomický dopad, neboť tvoří zhruba 10 až 15 % konečné ceny hotových výrobků v Evropě. V některých odvětvích, např. v automobilovém průmyslu, dokonce přesahuje sociální náklady.
Dosud také převládal názor, že jde o odvětví, které slouží výlučně průmyslu a trhu; jeho úspěch a potenciál růstu byly považovány za nevyvratitelné, a tak tomu musí být i nadále. Jsme pevně přesvědčeni, že nejlepším trhem je řádně regulovaný trh, který usnadňuje a podněcuje rozvoj pozitivních schopností a kromě toho zamezuje vzniku možných rizik dříve, než se z nich stanou zábrany a překážky pro nezbytný růst, tvořivost a rozvoj našich občanů, a proto schvalujeme, že se Komise rozhodla uvažovat v souvislosti s tímto odvětvím také o otázce, jak může Evropská unie přispět k tomu, aby zvýšila příležitosti a omezila zjevná rizika vyplývající z odhadů růstu odvětví dopravy v Evropě. Řeč je přibližně o 50% růstu v letech 2000 a 2020. Proto bude toto odvětví schopno využít příležitostí, které se mu nabízejí, a tyto příležitosti zvýšit za situace, která je podle našeho názoru definována pěti hlavními prioritami.
První prioritou je nedávné rozšíření na východ, v jehož důsledku se prodloužily vzdálenosti a vznikly nové okrajové oblasti; zároveň však díky němu v rámci rozmanitých kultur našich občanů vznikají nové příležitosti jak z hlediska trhů, tak z hlediska obchodu.
Druhou prioritou je globalizace, neboť urychluje obchod, diverzifikuje poptávku a znovu definuje zeměpisnou polohu různých území a národů. Nyní mám na mysli například vlastní zemi, Španělsko, o němž lze říci, že se jej rozšíření téměř netýká, přesto je však globalizace postavila na křižovatku mezi tak významnými oblastmi, jako jsou Latinská Amerika, Afrika nebo Asie.
Dalšími prioritami, kterými je třeba se v souvislosti s logistikou zabývat, jsou změna klimatu a stávající spotřeba energie. Musíme zajistit, aby infrastruktura byla využívána účinněji, zlepšit řízení dopravního provozu a omezit jízdy bez nákladu; k tomu může současná logistika velkou měrou přispět.
Čtvrtou prioritou jsou příležitosti k výměně informací, které v Evropě vyhledáváme v rámci sedmého rámcového programu a které jsou nezbytné pro budoucnost znalostní ekonomiky. Logistika je samotným ztělesněním inteligentní dopravy - dopravy, jejímž základním konceptem je plánování a která v rostoucí míře vychází z inteligentních dopravních systémů. Mezi nástroje a nové technologie, které jsou v tomto odvětví v současnosti úspěšně uplatňovány, patří SESAR, SafeSeaNet a Track and Trade.
Závěrem nutno podotknout, že logistika může mít také rozhodující přínos při demografických změnách a z hlediska očekávání mladých lidí, pokud jde o zaměstnání. Za tímto účelem se návrh zprávy konkrétně snaží podpořit Komisi ve snaze zjistit slabiny a vypracovat nové návrhy.
Je třeba, abychom zabránili nadměrnému nárůstu administrativní zátěže, a to tím, že tyto inteligentní systémy použijeme ke snížení a omezení formalit, které jsou dosud složité, zejména formalit celních a formalit v rámci námořního obchodu; domnívám se nicméně, že návrhy, které Komise v této souvislosti předkládá v rámci svého akčního plánu, mohou být velice přínosné.
Další slabinou, k níž rovněž předkládáme řadu řešení, je chybějící infrastruktura a s ní související nedostatečné financování. V tomto kontextu znovu opakujeme, že je nezbytné ukončit systém přeshraničních sítí tím, že otevřeme nepoužívané historické přechody v Pyrenejích nebo v Alpách, kde by to podle našeho názoru bylo též užitečné, a otevřením železničních tunelů snížíme dopravní zatíženost některých silnic.
Touto otázkou se zabývá jeden konkrétní návrh, který obzvláště podporuji, a to návrh systému zaměřeného na nákladní železniční dopravu. Nabádáme Komisi, aby nám v této věci předložila svůj plán.
Co se otázky financování týče, uvítali bychom, kdyby byla do rozpravy o budoucím financování dostatečně ambiciózní evropské dopravní politiky zahrnuta také logistika jakožto hlavní priorita.
Vzhledem k nedostatku pracovních sil podporujeme návrh Komise učinit toto povolání přitažlivější, rádi bychom kromě odborné přípravy vyzdvihli i zlepšení sociálních a pracovních podmínek.
Na závěr bychom Komisi v tomto ohledu rádi podpořili a povzbudili a zdůrazňujeme, že je třeba do budoucích úvah o městské dopravě zařadit také kapitolu o městské logistice. Jsme přesvědčeni, že selhává-li logistika, která při úspěšném fungování zůstává skryta, jsou občané každodenně nuceni snášet dopravní zácpy. Proto se domníváme, že je na čase, aby logistika zaujala v evropských diskusích své právoplatné místo.
místopředseda Komise. - (FR) Pane předsedající, dámy a pánové, chtěl bych především poděkovat paní Ayale Senderové za zprávu o logistice nákladní dopravy. Také bych jí rád sdělil, že si stále pamatuji na naši návštěvu v Zaragoze, kde jsme měli možnost se na vlastní oči přesvědčit o výhodách plynoucích ze všech prací, které jsou v současnosti v Evropě při rozvoji logistiky prováděny.
Díky zprávě vkládáme velké naděje do přístupu, který Komise zaujala ve sdělení o logistice v roce 2006. Toto usnesení je důležitým krokem ve společném úsilí Parlamentu a Komise o zlepšení provozu nákladní dopravy v Evropě.
To považuji za velmi povzbudivé, protože již za pár týdnů předložím akční plán pro logistiku.
Paní Ayala Senderová výmluvně popsala důležité otázky: ekonomický rozměr a účinnost logistiky, jež jsou klíčovým faktorem pro konkurenceschopnost našich ekonomik. Logistika usnadňuje oběh zboží a zvyšuje konkurenceschopnost našich výrobků tím, že jim otevírá přístup i na vzdálenější trhy. Proto se z logistiky stalo důležité a dynamické odvětví, které vytváří pracovní místa, a v Evropě sídlí v tomto ohledu nejúspěšnější logistické společnosti. Kromě toho zvyšuje logistika environmentální účinnost. Jak zmínila paní Ayala Senderová, pomáhá logistika minimalizovat dopravní zácpy. Nákladní doprava a logistika se rovněž musí vyrovnat s výzvami spočívajícími ve snížení počtu silničních nehod a emisí znečišťujících látek a hluku.
Práce, kterou je třeba v odvětví logistiky vykonat, nespočívá v regulaci tohoto rychle rostoucího odvětví, musí mu však zaručit udržitelnou budoucnost tím, že umožní mobilizovat potenciál, který je v odvětví dopravy dosud skryt. To nás v podstatě přivedlo na myšlenku účinné součinnosti různých druhů dopravy. V této souvislosti lze logistiku využít k tomu, abychom sladili ekonomické a environmentální cíle.
Rozvoji logistiky však stále brání určité překážky. Za prvé, novým řešením, především rozvoji informačních a komunikačních technologií, brání nedostatečná harmonizace a chybějící společná pravidla. Nákladní dopravu bychom mohli plánovat lépe, mohli bychom zlepšit funkčnost a bezpečnost dopravních systémů, měli bychom zlepšit sledování zboží a zaručit, že zákazníci mají k dispozici nezbytné informace. Logistický řetězec musí fungovat jako pevný celek, a to i v případě, že se na něm bude podílet více partnerů a bude tvořen více způsoby dopravy.
Za druhé, musíme klást větší důraz na kvalitu nákladní dopravy, na ukazatele kvality služeb a sdílení osvědčených postupů. To znamená, že musíme zlepšit odbornou přípravu pracovníků a uznávání jejich dovedností.
Za třetí, musíme se zabývat problémem zúžených průjezdů, neboť jsou pro nákladní dopravu překážkou. Konzultovali jsem všechny subjekty působící v odvětví logistiky a obdrželi jsem pět set odpovědí, které nám při přípravě akčního plánu pro logistiku pomohou.
Zpráva paní Ayaly Senderové rovněž právem vyzdvihuje zjednodušení administrativních postupů, potřebu investovat do infrastruktury a problémy, které souvisejí s logistikou v městských oblastech. Na všechny tyto otázky musíme nalézt konkrétní odpovědi.
Jsem potěšen, že Výbor pro dopravu a cestovní ruch přikládá akčnímu plánu pro logistiku, který hodlám v říjnu předložit, skutečný význam. Plán by měl obsahovat konkrétní opatření s jasnými cíli a pevně stanovenými harmonogramy. Bude součástí souboru iniciativ, které budou zahrnovat také prioritní železniční síť pro nákladní dopravu, přístavní politiku a dva dokumenty Komise o námořním prostoru bez hranic a námořních dálnicích. Přijetí těchto opatření bude důležitým znamením a zároveň nám ukáže způsob, jak nalézt alternativní způsoby dopravy, které jsou účinné, integrované, šetrné k životnímu prostředí a samozřejmě také vyhovují požadavkům uživatelů. Akční plán bude doplněn opatřeními, která by měla zvýšit přitažlivost železniční a námořní dopravy a také dopravy po vnitrozemských vodních cestách.
Komise netvrdí, že je schopna vyřešit problémy nákladní dopravy, jimž Evropa čelí, vlastními silami, ale i v tomto ohledu se zpráva paní Ayaly Senderové snaží členské státy povzbudit, aby zahajovaly vlastní logistické iniciativy, zejména tím, že budou v úzké spolupráci s Evropskou unií investovat do infrastruktur. Úspěchu dosáhneme pouze v případě, že budou členské státy a Evropská unie jednat společně.
Logistika představuje závažný problém. Budeme-li se jí zabývat, podaří se nám přejít na jiný druh dopravy, a to je v rámci boje proti globálnímu oteplování velice důležité. Podle mého názoru lze udržitelnost evropské mobility, tedy její slučitelnost s našimi environmentálními požadavky ku prospěchu ekonomiky a evropských občanů, zajistit prostřednictvím řádné logistiky a dobrých dopravních infrastruktur.
Rád bych paní Ayale Senderové upřímně poděkoval za návrhy k rozvoji logistiky, neboť jsou klíčem k rozvoji udržitelné dopravy.
Dalším bodem je ústní interpelace pana Paola Costy jménem Výboru pro dopravu a cestovní ruch, která je určena Komisi a týká se vytvoření jednotného evropského nebe pomocí funkčních bloků vzdušného prostoru v konečném znění) - B6-0135/2007).
autor. - (FR) Pane předsedající, nejprve musím společnému podniku SESAR dát, co mu náleží, jinými slovy, co náleží jinému Italovi, panu Paolu Costovi, který je ve skutečnosti autorem této písemné otázky a požádal mě, abych zde za něj v jeho nepřítomnosti vystoupil a dotaz přednesl.
Jde o ústní interpelaci určenou Komisi v rámci rozpravy o vytvoření funkčních bloků vzdušného prostoru pro účely jednotného evropského nebe, jinak řečeno o to, jaké jsou záměry Komise v souvislosti s prováděním či dosavadním pokrokem při provádění souboru textů, které byly v prosinci 2003 předmětem dohodovacího řízení, tedy "balíčku pro jednotné evropské nebe".
Podle jednoho z textů mají být vytvořeny funkční bloky vzdušného prostoru, jinými slovy letové trasy na různých výškových hladinách, aby se optimalizovala spotřeba, snížily emise skleníkových plynů a pokud možno snížily zácpy na nejrušnějších letištích, přičemž není opomenuta možnost snížit náklady na leteckou dopravu. Tato otázka je obzvláště citlivá a členské státy k ní mají výhrady, neboť vždy hájily svoji suverenitu ve vlastním vzdušném prostoru. To platí především pro členské státy (a jeden z nich je mi blízký, tedy moje vlast), které mají velkou armádu a vojenské bloky vzdušného prostoru si vyhrazují prakticky podle vlastního uvážení.
Pan Costa se obává, že, jak jsme mohli tušit, nedošlo podle jeho názoru na textu o vytvoření bloků vzdušného prostoru, což je jeden ze čtyř textů o jednotném nebi, k žádnému pokroku a že se setkal se silným odporem členských států. Pan Costa tudíž Komisi předkládá následující dotazy. Komise právě dokončila sdělení, z nějž jasně vyplývá, že náklady, které vzniknou v důsledku neexistence funkčních bloků vzdušného prostoru pro vytvoření jednotného evropského nebe, se pohybují kolem částky 1 miliardy EUR. Pan Costa má první dotaz: je Komise s touto situací spokojena a domnívá se, že zavedení nařízení (ES) č. 551/2004 o organizaci vzdušného prostoru pokračuje uspokojivě? Jak si Komise vysvětluje skutečnost, že od okamžiku, kdy nařízení vstoupilo v platnost, nebyly zprovozněny žádné nové funkční bloky vzdušného prostoru?
Článek 10 nařízení stanoví, že organizace vzdušného prostoru bude rozšířena také na spodní vzdušný prostor, a požaduje od Komise, aby s ohledem na dosažený pokrok případně určila další nezbytná opatření. Vycházíme-li z tohoto článku, jaké změny by měly být podle Komise provedeny ve stávajících právních předpisech? A poslední dotaz, souhlasí Komise s tím, že by s předložením návrhu za tímto účelem neměla čekat až do konce roku 2008?
Na závěr - ústní interpelace obsahuje více dotazů - se pan Costa ptá, zda Komise souhlasí s tím, že přístup "zdola nahoru", kdy bylo vytvoření funkčních bloků vzdušného prostoru ponecháno na iniciativě členských států, selhal a že by nyní Evropská unie měla zaujmout aktivnější přístup?
Myslím, že tak zní dotaz, který chtěl pan Costa přednést Komisi, a doufám, že jsem zůstal věrný jeho duchu.
místopředseda Komise. - (FR) Pane Savary, děkuji vám a skrze vás také panu Costovi a domnívám se, že tato otázka byla velice dobře formulována a poukazuje na závažný problém.
Cílem reformy z března 2004 bylo zorganizovat letový provoz podle provozních požadavků, nikoli podle státních hranic. Je to způsob, jak zkrátit lety a vyhnout se tomu, aby letadla podnikala lety zbytečně. Odpovím na všechny dotazy.
První obava se týká nákladů spojených s řízením letového provozu a dopadů na jednotné nebe. Vy i pan Costa jste právě zmínili klíčovou částku ve výši 1 miliardy EUR, pokud nebude jednotné nebe zrealizováno, a k tomu bych doplnil, že podle organizace Eurocontrol mohou případné úspory tuto částku ještě přesáhnout, neboť by bylo možné uspořit 3 miliardy EUR. Kromě toho by díky vyšší účinností leteckých služeb byly sníženy náklady leteckých společností, a to o 2 miliardy EUR.
Je pravda, jak tvrdí pan Savary, že dokončení jednotného evropského nebe nepostupuje dostatečně rychle vzhledem k tomu, jak významné jsou jeho cíle: konkurenceschopnost, udržitelný rozvoj, boj proti změně klimatu a podpora bezpečnosti letového provozu. Měli bychom snad proto stát se založenýma rukama a nečinně přihlížet? Jistěže ne. Přijetí základních pravidel pro jednotné nebe poprvé poskytlo Společenství v této oblasti skutečnou pravomoc. Reforma z roku 2004 byla provedena: oddělila regulaci od poskytování služeb, zavedla certifikaci poskytovatelů v souladu s evropskými předpisy, licence dispečerů letového provozu a řadu technických opatření, která byla přijata postupem projednávání ve výborech. Nakonec byl také spuštěn podnik SESAR, tedy průmyslový projekt, který má pro jednotné nebe skutečnou přidanou hodnotu.
Je však třeba jednat rychleji. Komise musí provést inventuru všeho, co již bylo provedeno. V prosinci 2006 jsem se obrátil na skupinu odborníků na vysoké úrovni a letos v červenci mi předložili zprávu o tom, jaké reformy jsou zcela nezbytné. Na základě této zprávy předloží Komise letos na podzim sdělení.
Druhá otázka se týká funkčních bloků vzdušného prostoru. Je pravda, že v rámci reformy v roce 2004 se Rada rozhodla pro přístup "zdola nahoru" a tvorbu bloků ponechala na vládách jednotlivých států. Upřímně řečeno, tento přístup nebyl zcela uspokojivý, protože Komisi ani orgánům Společenství neumožňoval, aby dohlédly na to, že jsou bloky skutečně vytvořeny a že činnosti na místní úrovni nijak neváznou. Další stránkou problému je fakt, že byl kladen nedostatečný důraz na zlepšení ekonomické efektivity poskytované služby. Do prvního pololetí roku 2008 se pokusíme zavést přístup založený na výkonu. Pro poskytovatele služeb by tak byly stanoveny specifické výkonnostní cíle a rovněž vytvořeny pobídky a mechanismy zásahu v případě, že nejsou bloky dokončeny. Jsem přesvědčen, že takovýto přístup založený na výkonu urychlí tvorbu funkčních bloků, neboť tato tvorba bude základním předpokladem k dosažení výkonnostních cílů. Zabýváme se myšlenkou subjektu, který pro prováděl přezkum výkonnosti, a koordinátora, který by odpovídal za rychlejší vývoj projektů. Osobně se domnívám, že koordinátor, jakého máme k dispozici pro transevropské sítě, by dokázal tvorbu těchto funkčních bloků, které potřebujeme, urychlit.
Nebudeme samozřejmě s urychlováním tvorby a zvyšováním účinnosti funkčních bloků čekat až do roku 2009. Doufám, že vám budu schopen představit určitou iniciativu již v polovině roku 2008. Panuje obecná shoda, že bloky mohou být účinné pouze tehdy, budou-li vyšší a nižší letové hladiny považovány za neoddělitelné.
Poslední, čtvrtý dotaz se týkal přístupu členských států "zdola nahoru" a musím uznat, že tento přístup v mnoha ohledech selhal. Měli bych tedy zaujmout přístup zcela opačný? O tom nejsem přesvědčen. Podle mého názoru se musíme pokusit využít přístup "zdola nahoru" co nejlépe, ale bychom mohli jednotné nebe dále rozvíjet, je třeba, abychom postoupili na vyšší úroveň, která se odvíjí od výkonu a opírá se o mechanismy. Musíme aktivně spolupracovat se členskými státy, abychom podpořili politické odhodlání a shora vyvíjeli tlak na vytvoření funkčních bloků vzdušného prostoru.
Proto tuto otázku tak vítám. Poskytla mi příležitost vysvětlit hlavní iniciativy, které chystáme a které přímo souvisejí s připomínkami pana Savaryho.
jménem skupiny PPE-DE. - (DE) Pane předsedající, pane místopředsedo Komise, nemáme vůbec žádné problémy s tím, čeho jste dosáhli z hlediska zvýšení efektivity vzdušného prostoru, ale vaše odpověď byla zcela jasná. Podle ní členské státy nesplnily svůj domácí úkol. Členské státy nedostály svému závazku z roku 2004, aby rychle vytvořily funkční bloky vzdušného prostoru. Na jedné straně, jak jste uvedl, v důsledku toho vznikly náklady ve výši 3 miliard EUR, na druhé straně tak také dochází ke znečištění životního prostředí.
V současnosti diskutujeme o tom, že v letecké dopravě zavedeme obchodování s emisemi, řeč je konkrétně o 3 % emisí z letecké dopravy. Kdybychom měli k dispozici citlivé, rychlé a účinné řízení letového provozu, mohli bychom snížit spotřebu paliva až o 12 %, díky čemuž by výrazně klesly emise CO2. Pane místopředsedo, jste gentleman, ale nyní se podívejme na jádro celé věci: členské státy své domácí úkoly opravdu neplní. Právě proto musíme - vy jakožto Komise a my jakožto Parlament - všem členským státům říci: zůstanete po škole! Budete se teď muset hodně snažit, když jste tak dlouho zůstávaly pozadu. Ale ani to nemusí stačit.
Rovněž jim musíme pohrozit, že přístup "zdola nahoru" obrátíme vzhůru nohama. Pokud členské státy nejsou schopny dosáhnout jakéhokoli pokroku ve zcela zásadních oblastech, jako jsou bezpečnost letového provozu, efektivita letového provozu, dopad letecké dopravy na klima, pak očekáváme, že v roce 2008 Komise nejen předloží zprávu, v níž oznámí, že se členské státy ve tvorbě bloků vzdušného prostoru zlepšily, ale že také členským státům pohrozí. Můžete se spolehnout na naši pomoc. Pak budeme muset systém změnit a bloky vzdušného prostoru vytvořit na evropské úrovni. Je to bič, který potřebujeme, abychom členské státy přiměly rychlému vytvoření účinných funkčních bloků vzdušného prostoru. Vím, že je to těžké, ale s přívětivostí se nikam nedostaneme. Je pomalu načase, abychom začali práskat bičem.
jménem skupiny PSE. - Pane předsedající, jsem v tomto Parlamentu již tak dlouho, že si pamatuji okamžik, kdy paní komisařka de Palaciová předložila první návrh jednotného evropského nebe a ve slovníku EU se poprvé objevil pojem "funkční bloky vzdušného prostoru". A po bolestivém porodu bylo v roce 2004 dosaženo pokroku nařízením, které tyto bloky vzdušného prostoru uzákonilo, musím však poznamenat, že od té doby byl pokrok žalostně pomalý, zejména pokud jde o rozšíření těchto bloků vzdušného prostoru, a to především ve spodním vzdušném prostoru.
Pane komisaři, oceňuji, že Komise byla připravena se členskými státy spolupracovat, a ukázalo se, že některé členské státy byly bezpochyby méně ochotné se této politice podřídit tempem, které by nám vyhovovalo nebo které jsme si přinejmenším představovali, nyní již ale dozajista nastal čas, abychom sešlápli plyn a aby Komise co nejdříve předložila směrnici.
Od roku 2004 nebyl vytvořen jediný blok vzdušného prostoru a jak jsme již slyšeli od předchozích řečníků, náklady způsobené tím, že jednotné evropské nebe dosud nebylo vytvořeno, jsou odhadovány na 1 miliardu EUR. Kromě toho je třeba aktualizovat stávající právní předpisy a cestující veřejnost se dosud denně musí v letecké dopravě vyrovnávat se zpožděními, která jsou zapříčiněna zastaralými postoji členských států a pravděpodobně také nečinností Komise.
Dochází nám trpělivost a je třeba začít rychle jednat. Jiná možnost neexistuje, a proto moje skupina podpoří ústní interpelaci, kterou Parlamentu jménem Výboru pro dopravu a cestovní ruch přednesl pan Costa. Pane komisaři, všichni stárneme a jednotného evropského nebe bychom se ještě rádi dožili.
jménem skupiny UEN. - (GA) Pane předsedající, chtěl bych se zeptat, zda se lze domnívat, že je tato politika liberalizace letectví jakkoli prospěšná pro konkrétní regiony a regionální letiště. Podívejte se například, co se děje na shannonském letišti v mém volebním obvodu na západě Irska. Rozhodnutí společnosti Aer Lingus ukončit lety do Londýna mělo na celý region nepříznivý dopad, a to nejen ekonomický. To je zcela v rozporu s politikou irské vlády. Co se tedy evropských regionů týče, pomůže podle mého názoru tato svoboda v otázkách letectví k rozvoji silným oblastem, oslabí však regiony, které tak silné nejsou. Proto bych chtěl Komisi požádat, aby se blíže podívala řekněme na příklad shannonského letiště a uvážila, jak lze v takovýchto oblastech tuto politiku uplatňovat společně s politikou regionálního rozvoje.
jménem skupiny GUE/NGL. - (CS) Pane předsedo, vážení přítomní, projekt "jednotné evropské nebe" je potvrzením mých osobních zkušeností pilota, že právě letectví je čítankovým příkladem oboru s nutností nadnárodní spolupráce bez ohledu na hranice států.
Právě proto s ohledem na potřebu zajistit maximální bezpečnost letového provozu, jeho co nejefektivnější fungování s minimem zpoždění letů podporujeme vytváření funkčních bloků a posléze i jednotného evropského nebe. Nezapomínejme přitom ovšem na to, že stejně jako je fragmentace nákladná, tak také defragmentace něco stojí. A protože jde o složitý systém, jsem v zájmu zachování návaznosti pro postupné vytváření jednotného systému řízení provozu ve společném vzdušném prostoru.
Mimoto sjednocování evropského nebe, kde dnes funguje 27 vnitrostátních řídících systémů, ohrožuje počet pracovních míst dispečerů a dalších specialistů v oboru. Jak jsem informován, probíhá k těmto otázkám poměrně úspěšně dlouhodobý sociální dialog, a proto je podle mne potřeba zdánlivě protichůdné cesty spojit. V zájmu toho, abychom létali bezpečněji, efektivněji, s co nejmenším zpožďováním letů při co největší eliminaci nebezpečí mimořádných leteckých událostí. Nejde o nic menšího, než o životy lidí, jednak těch, kteří létají, a na druhé straně o životní osudy těch, kteří se o letový provoz starají.
jménem skupiny IND/DEM. - Pane předsedající, jsem znepokojena návrhem, aby byl proces tvorby otevřeného nebe urychlen. Zdá se, že jsou zcela opomíjeny problémy, které otevřené nebe byť jen v přípravné fázi způsobilo regionálním evropským letištím. Vytvořením jednotného evropského nebe dojde ke vzniku dvou hlavních center - zcela jistě letiště Heathrow a s ním buď letiště ve Frankfurtu, nebo letiště Charlese de Gaulla - a ta budou obklopena sítí druhořadých center.
V posledních letech v EU vzrůstá obchod s lidmi za účelem vykořisťovatelské nucené práce. Oběti, ať občané Evropy, nebo přistěhovalci, trpí v nové formě otroctví. Jaká opatření hodlá Komise přijmout, aby tento jev ukončila? Jelikož je obchod lidmi usnadňován tím, že členské státy nejsou schopny zaručit, že zaměstnavatelé dodržují pracovní právní předpisy a respektují práva zaměstnanců, jaká opatření Komise přijme, aby tento problém vyřešila?
místopředseda Komise. - Paní předsedající, nucená pracovní síla o obchod za účelem zneužívání pracovní síly hrubě porušují základní práva a jsme pevně odhodlání takovýmto zločinům předcházet a bojovat proti nim.
Podle odhadů mezinárodních organizací pracujících bylo v roce 2005 přinejmenším 12,3 milionů lidí na celém světě nuceno k práci. S pětinou z nich se obchodovalo.
Obchod s lidmi za účelem pracovního vykořisťování je převážně organizovanou trestnou činností a ročně vytváří příjmy ve výši 12 miliard dolarů. Jsme si také vědomi, že obchodování s lidmi je stále trestnou činností s nízkým rizikem.
Cílem evropská strategie je z této nízkorizikové a vysoce výnosné činnosti učinit činnost vysoce rizikovou a málo výnosnou. Je nutné vytvořit integrovanou strategii boje proti obchodu s lidmi za účelem nucené práce, která bude zahrnovat prevenci, trestní stíhání, ochranu obětí a pomoc obětem.
Komise bude napomáhat při tvorbě sítě všech stran a institucí, které se na preventivní strategii podílejí. V první řadě jde o vnitrostátní služby inspekce práce, organizace zaměstnavatelů a odbory.
Pokud jde o prevenci, hlavním cílem je zaručit, aby byly na všech pracovištích dodržovány pracovní právní předpisy, a bojovat tak proti nezákonné práci, zejména v odvětvích, kde je riziko vyšší, včetně zemědělství, stavebního odvětví, zpracování potravin a domácích prací.
Jsem také odhodlán vytvořit nové právní předpisy na boj proti obchodu s lidmi a pracovnímu vykořisťování migrujících pracovníků. Příkladem je nedávný návrh směrnice, která stanoví sankce pro zaměstnavatele, kteří nezákonně zaměstnávají státní příslušníky třetích zemí. Tento návrh se snaží účinněji bojovat proti vykořisťování migrujících pracovníků pomocí odrazujících administrativních sankcí a v nejzávažnějších případech včetně obchodování s lidmi a v případech, kdy jsou odhaleny obzvláště nepříznivé pracovní podmínky, pomocí sankcí trestněprávních.
Šetření a trestní stíhání by mělo být efektivnější. Úředníci, kteří odpovídají za vynucování práva, by měli v plném rozsahu uplatňovat právní předpisy na boj proti obchodu s lidmi za účelem nucené práce včetně právních předpisů, které jsou v souladu s rámcovým rozhodnutím o boji proti obchodu s lidmi a směrnicí o povolení k pobytu vydávaném obětem obchodování s lidmi.
Jak vyplývá z osvědčených postupů jednotlivých států, mají opatření na poskytování pomoci obětem obchodu s lidmi zásadní význam pro ochranu jejich základních práv a zároveň přispívají k úspěšnému trestnímu stíhání. Poskytnutí pomoci, udělení povolení k pobytu a podpora při hledání lepších pracovních i životních příležitostí zabezpečí, že jsou oběti obchodování ochotné spolupracovat při trestním řízení, a usnadní potrestání pachatelů.
Na závěr jen zmíním, že k příležitosti prvního dne boje proti obchodování s lidmi, tedy 18. října, Komise společně se členskými státy vypracuje pro členské státy doporučení ohledně identifikace a podpory obětí - v první řadě všech zranitelných skupin, např. dětí - na základě spolupráce orgánů odpovědných za vynucování práva, státních zastupitelství, nevládních organizací a dalších poskytovatelů služeb.
(RO) Paní předsedající, děkuji panu komisaři Frattinimu za odpověď. Poté, co jsem otázku položila, jsem se setkala s panem komisařem a hovořili jsme spolu o aspektech obchodování s lidmi. Hluboce oceňuji, jak se Evropská komise i sám pan komisař na boji proti tomuto jevu podílejí, a jsem potěšena, že Evropská komise 18. října zahájí skutečná opatření na zastavení tohoto jevu, a to včetně opatření, o nichž se zmínil pan komisař, tj. zavedení trestněprávních sankcí za závažné případy melouchaření.
Zajímalo by měl, zda hodlá pan komisař jménem Evropské komise požádat Radu o mandát k tomu, aby jménem Evropských společenství podepsal Úmluvu Rady Evropy o opatřeních proti obchodování s lidmi, což je pro tento boj velice účinný právní nástroj.
místopředseda Komise. - (IT) Paní předsedající, moje odpověď zní jednoznačně ano. Jsme, a já osobně také, odhodláni zaručit, že se Evropa bude podílet na všech mezinárodních nástrojích a tyto nástroje prosazovat.
Pokud jde o nástroj, o němž jste se zmínila, jakož i o další konkrétní iniciativy, je nade vší pochybnost, dámy a pánové, že Komise nemůže na všechno stačit sama. Rád bych navrhl směrnici o trestních sankcích pro spekulanty, nebo spíše obchodníky s otroky, kteří využívají a zneužívají oběti obchodování s lidmi, pokud s tím však členské státy nevyjádří souhlas a pokud nás nebude podporovat síť malých, velkých a středních evropských podniků, bude účinnost takovýchto nástrojů mnohem nižší. Proto naléhavě žádám, abychom pracovali společně.
(DE) Příští rok se bude v Rakousku a Švýcarsku konat fotbalové mistrovství EURO 2008. Obchodníci s lidmi a se ženami jsou již na mistrovství připraveni. Je připravena i Komise?
místopředseda Komise. - To je velice důležitá otázka. S fotbalovým mistrovstvím světa v Německu v roce 2006 máme poměrně dobré zkušenosti. Velmi úzce jsme spolupracovali se všemi členskými státy, policejními orgány a německými orgány. Dokázali jsme zabránit tomu, aby se přinejmenším 3000 nebo 400 mladých lidí stalo v Německu v té době oběťmi obchodování s lidmi. Jsme připraveni učinit totéž.
Připravujeme zprávu, která bude v nejbližší době zveřejněna a zabývá se velice důležitými výsledky evropské spolupráce. Možná víte, že na přijetí opatření, díky nimž lze na hranici zastavit a zkontrolovat osoby podezřelé z toho, že se nezákonně pokoušejí provézt mladé oběti obchodu s lidmi, spolupracovalo alespoň 12 členských států. To jsme připraveni příští rok zopakovat ve spolupráci s Německem, Rakouskem a Švýcarskem, které bude mistrovství pořádat. Německo v tomto směru odvedlo skvělou práci.
(LT) Jev, při němž jsou lidé nuceni pracovat a jsou připraveni o svobodu pohybu a možnosti jakékoli činnosti, při němž nelze pracovní místo opustit a toto místo se stává vězením, je jev velice starý. O tomto jevu víme ze sdělovacích prostředků a z různých šetření. Má Komise k dispozici obecné statistické informace o zemí, v nichž k tomuto jevu dochází, a domníváte se, že jde o otázku trestního práva? Členské státy nesmějí přestat trestat pachatele, kteří jiné osoby připravují o svobodu.
místopředseda Komise. - (IT) Paní předsedající, dámy a pánové, tohoto znepokojivého vývoje jsme si zcela jistě vědomi. Jsme si také vědomi, že některé členské státy zesilují spolupráci při prevenci a potlačování tohoto jevu. Nicméně způsob, jímž jsou tyto trestné činy definovány, představuje podle mého názoru celoevropský problém.
Jsou-li podle vašich slov lidé nuceni pracovat v nelidských podmínkách, jsou v podstatě drženi v zajetí, a osoby, které za to nesou odpovědnost, nemůžeme jednoduše trestat pouze podle předpisů, které upravují nezákonnou práci, neboť tyto trestné činy je třeba vnímat také jako zotročování jiných lidských bytostí. Pouze tak můžeme tuto situaci zlepšit. Uvedu příklad: pouze v případě, že tyto zločiny definujeme s takovou vážností, jakou si podle mého mínění zasluhují, budeme moci použít evropský zatykač.
Toto je pouze příklad, ale jak víte, vztahuje se evropský zatykač na kategorii závažných trestných činů a je důkazem, že členské státy, na něž apeluji, jsou ochotné zpřísnit své vnitrostátní trestní právní předpisy, aby bylo možné tyto trestné činy konečně definovat, jak k tomu již v některých státech dochází, jakožto opravdu závažné trestné činy, díky čemuž budou moci nástroje pro evropskou spolupráci, které jsme vytvořili, konečně začít fungovat. To je důležitý předpoklad.
Předmět: Opatření na boj proti mezinárodní trestné činnosti a Evropský soudní dvůr
Rozvoj Evropské unie se opírá o uplatňování právních předpisů, avšak nejnovější snahy bojovat proti mezinárodní trestné činnosti vedly k tomu, že byla přijata určitá rozhodnutí v rámci třetího pilíře, tj. na základě mezivládní spolupráce, aniž by byla, jak je zvykem, podrobena důkladné kontrole Evropského soudního dvora. Domnívá se Komise, že je možné posílit v zájmu vyšší právní jistoty v Unii soudní kontrolu opatření v rámci třetího pilíře?
místopředseda Komise. - Paní předsedající, Evropský soudní dvůr má při ochraně zákonnosti, provádění a uplatňování nástrojů třetího pilíře důležitou úlohu.
Dalším bodem je zpráva pana Alessandra Foglietty jménem Výboru pro životní prostředí, veřejné zdraví a bezpečnost potravin o strategii EU na podporu členských států při snižování škod souvisejících s alkoholem.
zpravodaj. - (IT) Pane předsedající, dámy a pánové, je velice uspokojivé sledovat, jak práce na této důležité zprávě vrcholí a jak je zpráva dokončována. Rád bych co nejvřeleji poděkoval svým kolegům, stínovým zpravodajům, skupinám a úředníkům, kteří se na této zprávě podíleli.
Snížení škodlivé konzumace alkoholu se v posledních letech stalo jednou z priorit zdravotnických a sociálních politik na celém světě a Evropská unie není v tomto směru výjimkou. Evropská komise nám předložila text, který obsahoval mnoho podnětů k zamyšlení, a my jsme se pokusili jej rozvést a doplnit.
Zkoumání škod způsobených nadměrnou konzumací alkoholu nám poskytlo velice deprimující a znepokojivý obrázek: vysoká úmrtnost mladých lidí, zejména při dopravních nehodách, špatné rodinné vztahy, rostoucí počet případů fetálního alkoholového syndromu, stále častější onemocnění jater a závislost mladých lidí na alkoholu ve všech členských státech. Náklady na léčbu dosahují v Evropě částky 17 miliard EUR, přičemž dalších 5 miliard je vynaloženo na ošetření a prevenci.
Je třeba zdůraznit, že problém spočívá ve zneužívání alkoholu; konzumaci alkoholu samu o sobě nelze démonizovat, protože je součástí kultury, historie a tradic mnoha členských států a kvalita činí z některých alkoholických nápojů pýchu zemí, které tyto nápoje vyrábějí. Rovněž bychom neměli zapomínat na aspekt zaměstnanosti. Podle odhadů je v odvětví výroby a zpracování alkoholu v Evropě zaměstnáno více než milion lidí.
Evropská komise, které tímto děkuji, vypracovala sdělení, v němž se soustředí na řadu priorit, které jsme si stanovili ve snaze rozšířit jejich rozsah pomocí několika klíčových bodů: důkladné prozkoumání problémů spojených s konzumací alkoholu mladými lidmi, poskytování ucelených informací, pomoc a prevence, lepší veřejné informační kampaně, které občany upozorňují na rizika plynoucí z neodpovědné konzumace alkoholu, a prozkoumání problematiky násilí, zejména domácího, které souvisí s konzumací alkoholu.
Opatření na snížení škod souvisejících s nadměrnou konzumací alkoholu zahrnují zejména: informační školní kampaně a školní kampaně, které poskytují poučení o rizikách a zaměřují se také na rodiče, zajištění většího objemu veřejné dopravy jakožto náhrady za soukromou dopravu pro lidi, kteří se vracejí domů z večírků, a podporu iniciativ členských států při prosazování zásady "neřiď pod vlivem alkoholu", evropské ocenění za nejlepší školní informační kampaň, finanční podporu pro šíření nástrojů, které lidem umožní, aby si sami zkontrolovali obsah alkoholu v krvi a přísná opatření zakazující alkohol smíchaný s limonádou.
Dalším inovativním bodem této zprávy, který Komise uvítala, je myšlenka takzvaného urychleného zásahu s cílem šířit odpovědný a informovaný přístup ke spotřebě alkoholu. Obecní lékaři by díky dennímu a přímého styku s pacienty mohli být cenným zdrojem pro identifikaci problémů souvisejících s alkoholem, a to ještě dříve, než si je uvědomí samotní pacienti: tuto osobní akci by mohl doplnit jednoduchý dotazník, známý jako audit, který je již zkoušen v některých evropských městech.
Další opatření zahrnují zejména podporu opatření na snížení počtu dopravních nehod zapříčiněných nadměrnou konzumací alkoholu, např. zesílením kontrol řízení pod vlivem alkoholu, šířením nástrojů, které lidem umožní, aby si sami zkontrolovali obsah alkoholu v krvi, snížením povoleného obsahu alkoholu v krvi, nabídnutím pobídek pro programy oceňující odpovědné řidiče, snížením povoleného obsahu alkoholu v krvi a zavedením přísnějších pokut za řízení pod vlivem alkoholu.
Zpráva navrhuje, a zdá se, že v tomto bodě má podporu všech skupin v Evropském parlamentu, zavést omezení obsahu alkoholu v krvi, které by se u nových řidičů co nejvíce blížilo k nule, aby byl vytvořen pevný základ pro strategii, která není pouhým vytyčením zásady a výstrahou, kterou Komise v textu vyjadřuje, ačkoli řada opatření, která by bylo možné na boj proti nadměrné konzumaci alkoholu přijmout, spadají pod pravomoc jednotlivých států, zejména opatření v oblasti zdraví a bezpečnosti.
Evropská unie se může snažit přijetí některých těchto opatření podněcovat, nabízet za ně pobídky, prosazovat je a navrhovat jejich přijetí. Jednou z otázek, v níž nebylo dosaženo shody, je nepochybně problematika označování, které by zdůraznilo rizika a nebezpečí spojená s nadměrnou konzumací alkoholu. Osobně se domnívám, že bych měl Komisi požádat o podrobnou studii, na jejímž základě by bylo možné vytvořit různé informační a komunikační systémy včetně systému označování.
Na závěr bych podotkl, že strategie by ve znění pozměněném Parlamentem mohla znamenat skutečnou přidanou hodnotu k jednotlivým vnitrostátním politikám, a to především proto, že by členským státům umožnila, aby se přímo podílely na dosažení společných cílů.
V textu zprávy jsem se snažil k této problematice přistupovat vyrovnaně a rozumně, snažil jsem se vyhnout tomu, abych démonizoval umírněnou konzumaci alkoholu, neboť je třeba zohlednit staletou tradici odpovědné konzumace alkoholu, a pokusil jsem se navrhnout opatření, která by mohla vyřešit problémy, které jsou bohužel v Evropě i ve světě dnes již zcela běžné. Všem děkuji za podporu a spolupráci.
člen Komise. - Pane předsedající, nejprve bych chtěl poděkovat panu zpravodaji za vynikající práci a velmi kvalitní zprávu a dík patří i ostatním členům výboru, kteří jej podporovali a kteří s ním na této zajímavé, užitečné a pozitivní zprávě spolupracovali.
Nechci opakovat, co již bylo řečeno ve sdělení nebo ve zprávě, začnu tedy tím, že jsem velice potěšen, že se shodujeme v tom, jak se máme k tomuto obtížnému a důležitému problému postavit a jak jej máme řešit. Jsme si vědomi znepokojivých statistik. Na následky onemocnění spojených s nadměrnou konzumací alkoholu umírá v Evropské unii každoročně téměř 200 000 lidí. 43-45 milionů lidí v Evropské unii pije nebezpečným způsobem, a to je příčinou až 70,4 % případů špatného zdravotního stavu a předčasných úmrtí a také jednou z hlavních příčin úmrtí mladých lidí. Statistiky jsou znepokojivé, ale musíme hned na začátku zdůraznit, že se nezabýváme alkoholem samotným: tyto problémy jsou způsobeny nadměrnou konzumací alkoholu a jeho zneužíváním. Někdy je obtížné lidem vysvětlovat a vzdělávat je v tom, jak mají umírněně a odpovědněji konzumovat nápoje, které se pijí již stovky let; právě nadměrná konzumace a zneužívání totiž způsobují problémy.
Jsem velmi potěšen tím, že Parlament v tomto ohledu souhlasí s nezbytností evropské strategie a evropské akce. Je pravda, že musíme doplňovat politiku členských států, jak stanoví článek 152, to však neznamená, že budeme nečinně přihlížet. Naopak, naším úkolem je podporovat, doplňovat a rozvíjet opatření členských států. Je také pravda, že členské státy mají různé tradice a kultury, dnes jsme ale bohužel svědky toho, jak se problémy, které dosud existovaly pouze v některých členských státech, šíří po celé Evropské unii. Tyto špatné zvyky se naneštěstí přenášejí velmi rychle a jsou snadno napodobitelné, zejména pro mladé lidi.
Měli bychom si prostřednictvím spolupráce a společných aktivit začít vyměňovat osvědčené postupy, než bude příliš pozdě. Můžeme začít jednat, než se problém vymkne kontrole, a to je jedním z nejdůležitějších aspektů této strategie.
Měli bychom se zaměřit na mladé lidi. Hlavním zdrojem obav, pokud jde o mladé lidi, je pití s vyloženým cílem se opít, ale jednou z nejčastějších příčin úmrtí mladistvých je také řízení pod vlivem alkoholu.
Zároveň je nanejvýš důležité zaměřit se na priority a oceňuji, že se zpráva s Komisí v hlavních prioritách shoduje, a ty se týkají, jak jsem již řekl, mladistvých, ale také těhotných žen. V Evropské unii se bohužel stále rodí děti, které trpí potížemi způsobenými konzumací alkoholu během těhotenství. Dalo by se očekávat, že v dnešní době nebude již v Evropské unii vzhledem k vysoké úrovni vzdělávání k takovýmto jevům docházet, opak je bohužel pravdou.
S velkým zájmem jsem si všiml, že se zpráva zmiňuje také o problémech u starších lidí. Tato problematika bude náležitě zohledněna při dalších akcích, neboť se domnívám, že může být zdrojem závažných sociálních a zdravotních problémů.
Evropská unie bude muset jako celek jednat na dvou úrovních. Zaprvé, Výbor pro vnitrostátní politiku a akci, v němž jsou zastoupeny členské státy, bude koordinovat vnitrostátní politiky v otázkách alkoholu a rozvíjet další politiky, zejména ty, které byly identifikovány ve sdělení.
Zároveň však existuje Evropské fórum o alkoholu a zdraví, v němž jsou zastoupeny zúčastněné strany a kde budou utvářeny konkrétní akce na různých úrovních. Nepůjde však o žádný diskusní kroužek. Naopak, požadujeme pevné odhodlání, z nějž nejen že budou muset vzejít konkrétní výsledky, ale také bude muset být zveřejněno a bedlivě sledováno a výsledky tohoto sledování budou také zveřejněny. Jsme optimisticky přesvědčeni, že díky tomu budeme moci vyřešit některé složité otázky, které se týkají např. odpovědného uvádění na trh, odpovědné propagace - jak uvádí zpráva - a zároveň dalších aspektů, např. odpovědného podávání alkoholických nápojů, neboť velkou odpovědnost v této oblasti nesou nejen výrobci, ale také maloobchodníci.
Většina otázek, jimiž se zpráva zabývá, potvrzuje politickou orientaci vytyčenou ve strategii ve sdělení Komise. Některé body se snaží tuto strategii dále rozvíjet, a těmto bodům hodlám samozřejmě věnovat pečlivou pozornost; jiné body v některých ohledech, např. jde-li o označování a zdanění, hranice doporučení obsažených ve sdělení Komise přesahují. Zmíním se i o těchto záležitostech.
Pokud jde o zdravotní varování na označení alkoholických nápojů, o němž se, pokud vím, vedly intenzivní diskuse jak během přípravy návrhu, tak i v Parlamentu, prostudujeme zkušenosti členských států, které již tato varování zavádějí, a poté budeme zkoumat, zda by bylo možné ve spolupráci s členskými státy vytvořit úřední společné přístupy k této otázce v celém Společenství. Máme důkazy, že zdravotní varování zvyšují povědomí (a proto je také členské státy zavádějí), ale zároveň je nutné, aby byly součástí širší strategie; sama o sobě nemohou dosáhnout cílů, o něž usilujeme. Proto potřebujeme kampaně, které v rámci vzdělávacích programů zvýší povědomí. Můžeme například připevnit na láhve zdravotní varování, ale co bude s nápoji, které jsou podávány v restauracích, barech a doma, kdy zákazník nemusí nutně vidět láhev, a tím pádem ani označení? Musíme přijít na nové nápady, např. brožurky dodávané při prodeji alkoholických nápojů a lékařské poradenství zmiňované ve zprávě. Tyto aspekty jsou důležité. Dalšími důležitými aspekty jsou odpovědná komunikace, odpovědný prodej a odpovědné uvádění na trh a máme rovněž k dispozici právní předpisy o audiovizuálních službách. Prostřednictvím fóra můžeme nicméně vyvinout kodex chování, kterým se budou muset všechny zúčastněné strany řídit.
Na závěr bych rád poznamenal, že vypořádat se se škodami souvisejícími s alkoholem je obtížný úkol, a to právě proto, že se musíme zabývat jedním konkrétním aspektem, tedy nadměrnou konzumací, nikoli výrobkem samotným. Jsem nicméně přesvědčen, že jsme se vydali správným směrem, a to dříve, než se problém stane nezvladatelný.
S napětím očekávám konkrétní výsledky subjektů, o nichž jsem se již zmínil, a především výsledky spolupráce s Parlamentem a předpokládám, že nás v tomto neutuchajícím úsilí podpoříte.
jménem skupiny PPE-DE. - (DE) Pane předsedající, pane komisaři, dámy a pánové, nelze pochybovat o tom, že škodlivá a riskantní konzumace alkoholu má závažný dopad na zdraví, ekonomiku a společnost. Je však také pravda, že alkohol je součástí našeho evropského kulturního dědictví a že k němu většina Evropanů zaujímá odpovědný postoj. Nechceme tedy odsoudit alkohol jako takový, ani stanovit nové zákony. Chceme se soustředit na rizikové skupiny a rizikové situace. Mladý člověk, který se propije do zapomnění, těhotná žena, která konzumací alkoholu poškozuje nenarozené dítě, nebo opilý řidič, který ohrožuje sebe i jiné: právě v těchto oblastech musíme jednat.
A zpráva vytváří pro naše jednání vynikající základ. Je vyvážená, cílená a týká se všech zúčastněných stran: členských států, odvětví výroby alkoholu, maloobchodníků, stravovacích zařízení, lékařů, škol a rodičů. Jasně vymezuje rozličné pravomoci. Hlavními hráči jsou členské státy. EU má pouze poskytovat podporu. Jejím úkolem je shromažďovat údaje, upozorňovat na osvědčené postupy a připravovat a podporovat informační kampaně. Je na členských státech, aby zlepšily provádění stávajících vnitrostátních právních předpisů. Konec konců, jaký smysl mají přísné právní předpisy na ochranu mladistvých, jestliže nejsou dodržovány a trestné činy zůstávají nepotrestané?
Rovněž doporučujeme zavést 0.00% povolenou míru pro čerstvé mladé řidiče a profesionální řidiče nákladních vozidel. Alkoholový průmysl by se měl zavázat, že přestane reklamu zaměřovat na mladé lidi. Moje skupina však nesouhlasí s povinným zdravotním varováním na alkoholických nápojích, a proto vás žádám, abyste podpořili pozměňovací návrhy, které ustanovení v tomto ohledu ze zprávy odstraňují.
Zahuštěné sušené mléko určené k lidské spotřebě - společná organizace trhu s mlékem a mléčnými výrobky - doplňující pravidla pro společnou organizaci trhu s mlékem a mléčnými výrobky (rozprava)
zprávě paní Elisabeth Jeggleové jménem Výboru pro zemědělství a rozvoj venkova týkající se návrhu směrnice Rady, kterou se mění směrnice 2001/114/ES o některých druzích zahuštěného a sušeného mléka určeného k lidské spotřebě - C6-0083/2007 -,
zprávě paní Elisabeth Jeggleové jménem Výboru pro zemědělství a rozvoj venkova týkající se návrhu nařízení Rady, kterým se mění nařízení (ES) č. 1255/1999 o společné organizaci trhu s mlékem a mléčnými výrobky - C6-0084/2007 -, a
zprávě paní Elisabeth Jeggleové jménem Výboru pro zemědělství a rozvoj venkova týkající se návrhu nařízení Rady, kterým se mění nařízení (ES) č. 2597/97, kterým se stanoví doplňující pravidla společné organizace trhu s mlékem a mléčnými výrobky pro konzumní mléko - C6-0085/2007 -.
členka Komise. - Pane předsedající, nejprve bych chtěla poděkovat Parlamentu, Výboru pro zemědělství a rozvoj venkova, a zejména paní zpravodajce Jeggleové za tuto konstruktivní zprávu o malém legislativnímu balíčku týkajícím se mléka.
Balíček obsahuje pozměňovací návrhy ke třem právním aktům. První se týká směrnice o trvanlivém mléce, která umožňuje normalizaci obsahu bílkovin v souladu s normami Kodexu. Je tak splněn dlouhodobý požadavek mlékařského odvětví a vývozců sušeného mléka a jednoznačně se zlepší jejich postavení vůči konkurenci ve třetích zemích.
Z této normalizace má prospěch nejen dané odvětví a obchodníci, ale také výrobci mléka, tedy naši zemědělci, protože díky normalizaci může být mléko více valorizováno. Kromě toho předpokládaná poptávka po bílkovinách nárůst dostupných množství bílkovin snadno vstřebá. Proto oceňuji, že tento návrh v plném rozsahu podporujete.
Druhý návrh se týká společné organizace trhu s mlékem a mléčnými výrobky. V této oblasti navrhujeme řadu úprav, které Evropský parlament plně podpořil. Zahrnují návrh na snížení intervenční ceny sušeného odstředěného mléka, což je matematický výsledek nižšího obsahu bílkovin v důsledku normalizace. Rovněž zahrnuje odstranění spouštěcího cenového systému členských států v rámci intervenčního systému pro máslo. Návrh ruší vnitrostátní množství pro máslo jakožto kritérium způsobilosti pro podporu, odstraňuje zastaralou podporu pro vojenské síly a upouští od povinného používání dovozních licencí.
Poněkud překvapivý je váš pozměňovací návrh na zachování soukromého skladování smetany a sušeného odstředěného mléka, jelikož takovéto systémy nebyly nikdy v praxi použity a lze je považovat za zastaralé. Kromě toho je zachováno soukromé skladování másla, a tudíž opravdu není nutné zachovat systém pro smetanu.
Pokud jde o vaše pozměňovací návrhy v souvislosti s režimem pro mléko dodávané do škol, máme na věc stejný názor. Podle našeho návrhu bude režim zjednodušen zavedením jednotné sazby podpory. GŘ AGRI již zkoumá různé možnosti, jak režim pro mléko dodávané do škol přezkoumat, a vyzvalo členské státy, aby předložily návrhy na zlepšení systému, jakož i návrhy dalších výrobků, na které by se měl režim vztahovat. Výsledné změny systému budou zakrátko předloženy v Řídicím výboru pro mléko. Doufám, že se Parlament, Rada a Komise dohodnou na zvýšení podpory pro mléko dodávané do škol až na 18,15 EUR na 100 kilogramů.
Pokud jde o váš pozměňovací návrh, na jehož základě by byl vytvořen fond pro mléko, z něhož by se financoval program restrukturalizace, chtěla bych zdůraznit, že návrhy obsažené v balíčku týkajícím se mléka nejsou restrukturalizační povahy. Proto jen s obtížemi dávám do vzájemného vztahu tato základní technická a zjednodušující opatření a zjevnou nutnost vytvořit novou rozpočtovou linii pro "fond pro mléko". Vzhledem k nadcházející diskusi o kontrole stavu SZP a různým diskusím, které v budoucnu povedeme o společné zemědělské politice, bychom měli zahájit také diskusi o nutnosti vhodných opatření pro odvětví mléka.
Třetí akt se týká liberalizace trhu s konzumním mlékem, k němuž pouze podotýkám, že se naše názory shodují. Zdá se, že návrh na vypuštění 0,2 % tolerance pro obsah tuku je přijatelný. Rovněž navrhujete, aby byl učiněn odkaz na směrnici 2000/13/ES. Chtěla bych vás informovat, že tato směrnice platí automaticky.
Celkově jsem potěšena, že se naše názory shodují. Děkuji vám za práci, kterou jste odvedli. Těším se na další pokračování naší dnešní rozpravy.
zpravodajka. - (DE) Pane předsedající, paní komisařko, dámy a pánové, všichni hovoří o současné dobré a stabilní situaci na trhu s mlékem a mléčnými výrobky a o rostoucích cenách mléka, které z této situace vyplývají. Nárůst cen mléka, který zemědělci tak naléhavě potřebují, znovu oživuje mnohokrát rozebíranou otázku kvót.
Chci dnes hovořit o balíčku týkajícím se mléka a nejprve bych chtěla paní komisařce a jejím kolegům a kolegyním poděkovat za kvalitní spolupráci. Předložili tři dobré a důkladně promyšlené návrhy, a Parlament tudíž nemusí předkládat mnoho pozměňovacích návrhů. Jsem nicméně přesvědčena, že naše pozměňovací návrhy jsou důvodem k zamyšlení, a doufám, že je Komise a Rada podpoří stejně jako Výbor pro zemědělství.
První zpráva předložená Komisí obsahuje změny směrnice Rady o některých druzích zahuštěného a sušeného mléka určeného k lidské spotřebě. V této zprávě Komise navrhuje normalizovat obsah bílkovin minimálně na 34 % v tukuprosté sušině. Normalizace evropským výrobcům umožní za stejných podmínek konkurovat výrobcům ze třetích zemí. Toto zjednodušení mezinárodního obchodu je vítané a je jedním z důvodů, proč Výbor pro zemědělství tuto zprávu přijal beze změn a pouze s jedním nesouhlasným hlasem.
Takováto normalizace šetří finanční prostředky, a proto jsem ve druhé zprávě navrhla program fondu pro mléko, který zaručí, že se tyto ušetřené prostředky v odvětví mléka udrží. Návrh Komise, kterým se mění nařízení o společné organizaci trhu s mlékem a mléčnými výrobky obsahuje řadu důležitých technických úprav, které rovněž zjevně vedou ke zlepšení.
Zaprvé, tento návrh v průměru o 2,8 % sníží intervenční cenu odstředěného sušeného mléka. Tím, že odstraníme intervenční spouštěcí mechanismus pro máslo, zrušíme vnitrostátní třídy jakosti másla, zavedeme definici standardní jakosti, zrušíme podporu na odbyt poskytovanou ozbrojeným silám a upustíme od povinného používání dovozních licencí, snížíme byrokracii.
Jsem však rozhodně proti zrušení soukromého skladování smetany a odstředěného sušeného mléka. Takovéto skladování představuje bezpečnostní síť a domnívám se, že bychom o této věci měli diskutovat v souvislosti s kontrolou stavu SZP, nikoli balíčkem o mléce. Kromě toho návrh zavádí jednotnou sazbu podpory pro mléko dodávané do škol, což je bezpochyby správné. Vzhledem k významu školního mléka pro výživu by však měla být podpora pro výrobky, které spadají do oblasti působnosti uvedeného nařízení, výrazně zvýšena, a to z 16,11 EUR na 100 kg na 18,15 EUR na 100 kg. Rovněž je naléhavě nutné rozšířit škálu výrobků.
Nyní jsou k dispozici nové fantastické mléčné, kvarkové a jogurtové výrobky, které dokáží uspokojit nejrůznější chutě, a kdybychom zavedli inovativní školní programy, mohli bychom vzbudit zájem dětí o tyto výrobky a zároveň udělat něco pro jejich výživu. Potenciální úspory ve výši 117,3 milionů EUR v důsledku normalizace bílkovin v období 2008-2012 a možné další úspory v rámci společné organizace trhu s mlékem by měly být využity na doplnění a podporu reformy odvětví mléka. Budu připravena o této problematice diskutovat také v rámci rozpravy o stavu SZP.
Toto opatření má usnadnit náš navrhovaný program fondu pro mléko. V rámci podpory prodeje mléčných výroků by tyto zdroje mohly být použity k lepším informacím o výživě a také na další doplňující opatření, např. na modernizaci výroby mléka, v oblastech, kde jsou náročnější podmínky a v hornatých regionech. Tuto druhou zprávu výbor jednomyslně přijal.
Třetí zpráva se týká konzumního mléka. Navrhuje zvýšit pružnost definice konzumního mléka. Stávající nařízení rozlišuje tři kategorie konzumního mléka, které lze ve Společenství vyrábět a uvádět na trh. Jde o odstředěné mléko (maximální obsah tuku 0,5 %), polotučné mléko (obsah tuku od 1,5 % do 1,8 %) a mléko plnotučné (obsah tuku alespoň 3,5 %).
Návrh Komise, aby byla povolena výroba a uvádění na trh konzumního mléka, které nespadá do žádné z těchto kategorií, pokud je na etiketě jednoznačně a čitelně uveden obsah tuku, je správný. Díky tomuto liberalizačnímu opatření bude možné nejen odstranit přechodné vnitrostátní odchylky, ale také rozšířit spotřebitelský výběr, což by rozhodně přispělo k oživení obchodu uvnitř Společenství.
Abychom se vyhnuli jakýmkoli nejasnostem, měl by být na balení jasně viditelný procentní podíl obsahu tuku a měl by souviset s popisem výrobku. Považuji nicméně za zbytečné stanovit pro údaj o obsahu tuku mezní odchylku +/- 0,2 %, jelikož se tím nijak nezvýší jasnost, odchylka by však mohla bránit provádění.
Tyto dva pozměňovací návrhy i tato třetí zpráva byly ve výboru jednomyslně přijaty. Vzhledem k jednoznačnému postoji Výboru pro zemědělství jsem přesvědčena, že bude zítra během plenárního hlasování celý balíček pro mléko podpořen jasnou většinou.
Nemohu však přijmout tři pozměňovací návrhy skupiny ALDE. Zprávu nijak podstatně nezlepšují. Třetí pozměňovací návrh se zmiňuje pouze o mléce dodávaném do škol, co by bylo v rozporu s tím, o co nám jde, tedy se zlepšením dodávky celé škály výrobků. Proto musím bohužel i tento pozměňovací návrh zamítnout.
Všem kolegům ve Výboru pro zemědělství a ve skupině upřímně děkuji. Děkuji jim za důvěru a za dobré pracovní vztahy.
jménem skupiny PPE-DE. - Pane předsedající, nejprve bych chtěl paní Jeggleové pogratulovat k jejím třem zprávám - k balíčku o mléce. Již od počátku bylo zcela zřejmé, že s jejími zprávami všichni obecně souhlasíme, což potvrdila i paní komisařka. Poslanci o tuto rozpravu požádali, aby mohli diskutovat o obecnějších otázkách týkajících se evropského mlékárenského průmyslu, a já nebudu výjimkou.
Až donedávná byly zemědělské podniky zabývající se chovem mléčného skotu popelkou zemědělského odvětví Spojeného království. Kvůli nejasným ekonomickým postupům, které supermarketům umožňují stlačit cenu mléka na 17 pencí za litr, ačkoli veřejnosti prodávají litr mléka za 50 pencí, ukončilo mnoho chovatelů skotu mléčných plemen svoji činnost. Je důležité si uvědomit, že i při ceně 50 centů za litr je mléko v našich supermarketech stále o polovinu levnější než voda v láhvích, a láhev vody se kromě toho nerodí, ani není třeba k ní volat veterináře.
Následujícím bodem je společná diskuse o následujících otázkách k ústnímu zodpovězení:
Otázka pana Webera jménem skupiny Evropské lidové strany (Křesťanských demokratů) a Evropských demokratů, paní Rourové za Socialistickou skupinu Evropského parlamentu, pana Alvara jménem skupiny Aliance liberálů a demokratů pro Evropu a paní Muscardiniové a paní Angelilliové jménem skupiny Unie pro Evropu národů, předložená Radě, týkající se potírání terorismu (B6-0139/2007) a
otázka pana Webera a pana Daula jménem skupiny Evropské lidové strany (Křesťanských demokratů) a Evropských demokratů, paní Rourové za Socialistickou skupinu Evropského parlamentu, pana Alvara jménem skupiny Aliance liberálů a demokratů pro Evropu a paní Muscardiniové a paní Angelilliové jménem skupiny Unie pro Evropu národů, předložená Radě, týkající se potírání terorismu (B6-0313/2007)
Pane předsedo, ráda bych požádala, abychom začali, až bude přítomna Rada, protože považuji za dost nezvyklé, že jsme otázku k ústnímu zodpovězení položili Radě i Komisi a hovoříme o ní pouze v přítomnosti Komise. To nedává smysl. Mohla bych vás požádat, abychom nepodnikali nic, dokud nebude přítomna Rada a nebude nás moci vyslechnout?
Lituji, paní Buitenwegová, ale nepovažuji toto přerušení za vhodné, protože nevíme, kdy se Rada na zasedání dostaví. Mohli bychom čekat tak dlouho, že bychom nebyli schopni o této otázce diskutovat vůbec. A kromě toho zahajujeme rozpravu příspěvky mluvčích politických skupin. Proto navrhuji, abychom o tomto bodu začali diskutovat.
Pane předsedo, pane předsedo Komise, dámy a pánové, potírání terorismu je oblastí, v níž musí Evropa přejít od virtuálních kroků k reálným. Světový rozměr terorismu si vyžaduje reakci světového rozměru. Vytváření politické Evropy zahrnuje i schopnost zničit hrozbu terorismu, a to jsme v této oblasti dosud velmi daleko od cíle. Naše skupina přišla s iniciativou zahájit tuto diskusi, protože se domníváme, že Evropa si stále ještě plně neuvědomila rozměr rizik, kterým čelí.
V prvé řadě jde o přímé ohrožení naší každodenní bezpečnosti islamisty a jinými teroristickými skupinami, jako je ETA ve Španělsku. Setkáváme se s tím dennodenně, pane komisaři. Druhou hrozbou, stejně znepokojivou, je skutečnost, že tyto mocné sítě by se mohly zmocnit politické kultury evropských demokracií s cílem narušit naše základní hodnoty a nahradit je vlastními náboženskými zásadami. Musíme zabezpečit, aby naše členské státy užším způsobem spolupracovaly v oblasti potírání mezinárodního terorismu. Březnové odstoupení koordinátora EU pro potírání terorismu, pana de Vriese, a neschopnost nahradit jej dokazuje obrovské množství úkolů, které je potřeba v této oblasti vykonat. Je pravda, že pan de Vries odstoupil z funkce z osobních důvodů, je však dobře známou skutečností, že náročný úkol, který mu byl svěřen, nebyl schopen dokončit z důvodu nedostatečných finančních prostředků, které pro něj byly vyčleněny.
Žádáme Radu, která zde není přítomna, jejího předsedu, stejně jako Vysokého zástupce pro SZBP, pana Solanu, a předsedu Komise, pana Barrosa, aby splnili úkoly, za něž jsou zodpovědni, a aby co nejdříve jmenovali nového koordinátora EU pro potírání terorismu, jemuž poskytnou přiměřené zdroje.
Dámy a pánové, boj proti teroristickým organizacím vyžaduje nejvyšší míru neústupnosti a nemá v něm co dělat ani vyjednávání ani ústupky. Teroristické organizace nepatří mezi tradiční centralizované formace, které lze přemoci tradičními vojenskými operacemi. Pracují jako sítě, přičemž využívají nejsofistikovanější technologie za účelem vykonávání svých zločinných operací. Pouze shromáždíme-li velký objem finančních, lidských a informačních zdrojů, máme šanci tyto sítě zneškodnit. Vzájemným respektováním, zajištěním uplatnění zákonů a základních svobod, opětovným potvrzením našeho pojetí člověka a života ve společnosti a společným úsilím můžeme vymýtit terorismus, který se inspiruje předsudky, přičemž využívá prostředky 21. století a uplatňuje metody z nejtemnějších období dějin lidstva.
Nejde o střet civilizací, jak se často hovoří, ale o konfrontaci mezi těmi, kdo si nadevše váží hodnoty lidské bytosti a pluralismu, a těch, kdo by ve jménu Džihádu zneškodnili kohokoliv, kdo nesmýšlí stejně jako oni a vyznává jiné náboženství. Oběti útoků z 11. září, které si za několik dní připomeneme při pátém výročí tragických událostí na Manhattanu, ale i oběti útoků z 11. března v Madridu a bombových útoků z Londýna nás nutí k tomu, abychom začali rozhodně jednat. Evropané potřebují bezpečnost - bezpečnost ve svém pracovním životě, bezpečnost svých dodávek energie a bezpečnost potravin. To nejmenší, co můžeme pro Evropu udělat kromě zajištění míru, je to, že uděláme vše, co je v našich silách, abychom zabezpečili tu nejzákladnější z bezpečností - osobní bezpečnost.
Pane předsedo, pane úřadující předsedo Rady, pane komisaři, členské státy zavádějí mnohé evropské nástroje zaměřené na boj proti terorismu. Naproti tomu mnoho evropských zemí stále čelí výrazné teroristické hrozbě, a protože tyto nástroje jsou platné několik let, je vhodné, aby byla přezkoumána účinnost výkonu evropských právních předpisů v této oblasti.
Navzdory uplatnění opatření určených na podporu vnitrostátních orgánů zodpovědných za výměnu informací o potírání terorismu je zřejmé, že je zapotřebí vyšší míra vzájemné důvěry. Aby mohlo být potírání terorismu skutečně účinné, není nutno přidávat ke stávajícím právním předpisům předpisy nové, ale je potřeba ověřit, zda je členské státy správně uplatňují. Domnívám se, že bychom se měli zaměřit zejména na skutečné zlepšení spolupráce mezi členskými státy.
Hodnocení by nám umožnilo rovněž přezkoumat příslušná nařízení. Pokládám za nevyhnutelné obnovit v rámci tohoto procesu rovnováhu mezi potřebou bezpečnosti naších spoluobčanů a zachováním jejich práva na ochranu soukromí. Byla přijata určitá opatření, která jsou pro naše spoluobčany velmi omezující, a podíváme-li se do minulosti, uvidíme, že některá z nich nepřinesla očekávané výsledky a právě naopak vzbuzují mylný dojem bezpečnosti.
Potírání terorismu vyžaduje zlepšení spolupráce mezi Evropskou unií a jejími partnery ve světě. Například v našich transatlantických vztazích bychom měli naléhat na vypracování společné strategie potírání terorismu, která by dodržovala základní práva a právo na soukromí. Evropská unie by měla v těchto záležitostech přijmout obecný postoj s cílem stanovit všeobecné zásady výměny informací s našimi partnery v USA a na ochranu údajů, které jsou předmětem těchto výměn.
A závěrem, Evropský parlament byl často vynechán z diskusí Rady o terorismu. Domnívám se, že v současnosti je pro nás důležité, abychom vedli skutečnou diskusi, která vede ke zlepšení demokratické kontroly vykonávané Evropským parlamentem a vnitrostátními parlamenty.
Pane předsedo, období let 2001 - až 2007 představuje šest let politicky motivovaného boje proti terorismu. Jediná skutečnost, kterou jsme během těchto šesti let zaznamenali, je hledání politické reakce na každé přijaté opatření. To, co však postrádám, je přístup s ohledem na rozvoj evropské politiky potírání terorismu ve světovém měřítku. Jakou úlohu zde hrajeme? A jakou úlohu chceme v celosvětovém měřítku hrát? Máme nosný plán?
Dodnes se mi nedostal do rukou žádný plán ani dokument, ať již ze strany Komise nebo Rady, případně ze strany některého členského státu, v němž by byla navržena krátkodobá, střednědobá a dlouhodobá strategie boje proti terorismu. Přijali jsme opatření s krátkodobým účinkem, která zastavila finanční toky, což je vynikající. Přijali jsme opatření, jejichž cílem je potírání terorismu ve střednědobém výhledu, a to začleněním biometrických údajů do identifikačních dokumentů, které osobně nepovažuji za správný přístup, rozhodla o něm však politická většina.
Pokud jde o dlouhodobý horizont, nevidím žádný pokrok ani vývoj v oblasti rozvojové pomoci, kterou je možno vnímat také jako bezpečnostní politiku. Rovněž si nejsem vědom žádného vývoje, pokud jde o respektování kultur, v rámci nichž se terorismus může pravděpodobně vyvinout, což ve smyslu našeho úsilí o globální život znamená slušné vzájemné soužití, spíše než vyjet do světa a snažit se vnutit náš společenský model ostatním. Otázkou tedy je, jako úlohu přijme Evropa?
Reakce spočívají od 11. září 2001 v různých druzích akcí. Vždy, když dojde k nějakému útoku, příslušné vlády se snaží uchlácholit obyvatelstvo přijetím krátkodobých opatření, ať již je to razance, s níž Velká Británie bezprostředně po tragických útocích na Londýn prosazovala uchovávání osobních údajů, nebo snaha Německa o kontrolu nad vyhledáváním na internetu. Chybí nám nosný plán. Samotné omezování základních práv, tak jako v době uplatňování předpisů pro mimořádný stav, tento problém nevyřeší. Přejeme-li si úspěšně bojovat proti terorismu, musíme určit úlohu, kterou hraje v tomto boji Evropa ve světě, spíše než se držet vnitrostátního akcionismu, který je pak uplatňován pouze v Evropě.
autorka. - (IT) Pane předsedo, dámy a pánové, skutečnost, že jsme tuto rozpravu přesunuli z července na září a že tu dnes o této otázce diskutujeme bez Rady, sama o sobě dokazuje, že Evropa je ve skutečnosti nepřipravená rozhodně a komplexně řešit problém terorismu a že tento Parlament je v politickém ohledu stále příliš slabý.
Kdysi existovaly teroristické skupiny uvnitř jednotlivých národů EU, představovaly vnitřní problémy, Evropa byla z velké části sjednocena a již tehdy se diskutovalo o společné strategii, která se nikdy neproměnila ve skutečnost. Nastal rok 2001 a my jsme zjistili, že terorismus je globální fenomén, že nepředstavuje pyramidovou organizaci, ale že sestává z buněk, které jsou navzájem propojeny zejména prostřednictvím internetu a nejlepších systémů informačních technologií, že tyto buňky mají základny po celém světě a jsou schopny zaútočit jakkoliv a kdykoliv.
Přesto neexistuje politika Evropské unie, která by byla zaměřena na kontrolu internetu nebo poskytovala konečná bezpečnostní pravidla pro občany, kteří nevědí, jaká opatření EU přijímá nebo zamýšlí přijmout v blízké budoucnosti. Nejdůležitějším opatřením je přinutit k odpovědnosti poskytovatele webhostingu internetových stránek, které prosazují, podporují nebo obhajují teroristickou činnost, například formou zákazu stránek, u nichž je možno vysledovat přímé nebo nepřímé spojení s osobami, které propagují či obhajují násilí nebo k němu vyzývají. Švýcarsko to vše uplatňuje již dlouhou dobu, zatímco Evropa váhá a vede zbytečné diskuse.
Neexistuje společný postoj týkající se monitorování falešných prostor určených k setkávání věřících, nebo falešných imámů, kteří, jak bylo nedávno dokázáno v Nizozemsku a v Itálii, využívají prostor, které měly být určeny k modlitbám, pro účely šíření nenávisti, plánování útoků, podněcování násilí proti Západu, demokracii, lidským právům včetně práv žen, ve skutečnosti pro účely útoků na naše města.
Už nestačí, pane předsedo, pouze hovořit o společné strategii potírání terorismu. Potřebujeme sílu a odvahu k přijímání rozhodnutí a k cílenému vyvíjení činnosti, abychom tak na jedné straně předešli budoucím útokům a na straně druhé zneškodnili teroristické buňky, které se ukrývají ve stínu a zneužívají našich hodnot svobody, svobody vyznání a projevu k tomu, aby útočili na samotnou podstatu svobody.
Zatýkání osob podezřelých z plánování útoků, při nichž jsou používány výbušniny, k nimž v současné době dochází v Dánsku, dokazuje, že není čas na to, abychom polevili v ostražitosti, a že protiteroristické zákony, které přijalo Dánsko, fungují, avšak zároveň jsou jasným signálem pro celou EU. Nemůžeme si již dovolit spoléhat se výlučně na účinnost vnitrostátních zákonů a vyšetřovacích orgánů z jednotlivých zemí, ale potřebujeme užší koordinaci.
Politická korektnost v sobě velmi často skrývá neschopnost nebo neochotu přijímat rozhodnutí. Demokracie, svoboda a právo jednotlivce žít v míru a svobodě jsou ohroženy. Svobody lze dosáhnout jen s pomocí pravidel. Musíme udělat to, co je politicky správné, s cílem ochránit nejen naše vlastní občany, ale i lidi na celém světě, kteří uplatňují svá práva a jsou si vědomi svých povinností. Jakékoliv zdržení z nás dělá komplice těchto zločinných skutků.
Ukončeme tuto rozpravu společným závazkem přijmout neodkladná opatření, nikoliv s předpokládanými levicovými a pravicovými postoji, ale opatření silná a sjednocená. Bude to nejlepší způsob, jak uctít památku životů, které se od září 2001 staly na celém světě obětí brutality. Přeji si, abychom terorismus navždy považovali za zločin proti lidskosti.
3. Doplňující pravidla společné organizace trhu s mlékem a mléčnými výrobky pro konzumní mléko (hlasování)
Vážený pane předsedající, vzhledem k tomu, že v galerii sedí delegace parlamentu Jižní Afriky, mohli bychom ji požádat, aby od nás odnesla zprávu, že odsuzujeme režim prezidenta Mugabeho v Zimbabwe a očekáváme, že Jihoafrická republika navrhne vhodná opatření k dosažení zlepšení situace v této zemi?
Poznamenávám si váš požadavek, který osobně vítám, a budeme se snažit tuto situaci vyřešit, avšak zároveň budeme dodržovat jednací řád, pokud jde o průběh hlasování.
písemně. - (PT) Trvale udržitelné rybolovné zdroje považujeme za nevyhnutelné k tomu, aby bylo možno pokračovat v rybolovu a aby bylo odvětví rybářství životaschopné, ale nepřijímáme politiku řízení flotil, přijatou v EU, ani snižování objemu flotily, které bude mít za následek především výrazné snížení výrobních nástrojů a drastické snižování počtu zaměstnanců.
Při dosahování cíle trvale udržitelné rovnováhy mezi kapacitou rybolovu a možnostmi rybolovu musí být zohledňována sociální a hospodářská situace v odvětví rybářství, prostřednictvím uplatňování dotačních nástrojů nebo kompenzace rybářů dotčených hospodářskými následky ekologického rybolovu a opatřeními zaměřenými na omezení rybolovu, zejména ve znevýhodněných regionech, které jsou na odvětví rybářství závislé.
Podobně by měla být intenzita rybolovu v rovnováze s existujícími zdroji a ochranou mořského prostředí, což by mělo za následek podporu drobného rybolovu v pobřežních oblastech a neprůmyslového rybolovu a ochranu rybolovných společenství. To by bylo zvlášť užitečné v souvislosti se zvyšováním rozsahu výlučných oblastí rybolovu členských států ze současných 12 námořních mil na 24 námořních mil a pro nejodlehlejší regiony ze 100 námořních mil na 200 námořních mil.
Hlasoval jsem ve prospěch zprávy mého kolegy pana Casaca, protože jsou v ní jasně zdůrazněny negativní účinky současného systému, které někdy vedou k přijímání rozhodnutí odtržených od místní reality.
Například tzv. thonaille v oblasti Středozemního moře. Ti, kdo tuto metodu používali, se snažili o rozvoj svých metod rybolovu, avšak nedávno přijaté právní předpisy je nepřiměřeným způsobem omezují natolik, že existuje riziko úplného zániku. Ve skutečnosti čelí nekalé hospodářské soutěži ze strany svých kolegů lovících v oblasti východního Atlantiku, ať již Španělů či Francouzů. V souladu s návrhy předloženými ve zprávě by přístup využívající geografické oblasti rybolovu a zohledňování zvláštností používaných technik umožnil zajistit spravedlivější rozdělení intenzity rybolovu a zároveň zaručit trvale udržitelnou rovnováhu kapacity rybolovu a možností rybolovu.
písemně. - Podporuji zprávu pana Ellese o návrhu opravného rozpočtu č. 5/2007. Rád bych přitom poukázal na jednu věc, která pro mou zemi představuje zvláštní problém a která může působit proti podpoře dodatečných výdajů.
Problémem Británie je, že Margaret Thatcherová dohodou z Fontainebleau z roku 1984 zanechala budoucím britským vládám v rukou černého Petra. Tato dohoda poskytuje Británii náhradu dvou třetin rozdílu mezi našimi ročními rozpočtovými příspěvky a příjmy z rozpočtu EU. Takto zaplatí Británie každý nový výdajový program hned dvakrát; nejprve vyplatíme svých 50 % a potom přijdeme o dvě třetiny z příspěvků do EU, čímž se v našem případě ojedinělým způsobem snižují příspěvky do EU z 50 % na méně než 17 %. Uvážíme-li skutečnost, že příspěvky Británie jsou právě pod 15 % z celkového rozpočtu, pak na každém novém projektu, za který dostává méně než třetinu z náhrad, Británie prodělá.
písemně. - (PT) Ve zprávě se uvádí, že ročně se v EU přepraví přibližně 110 miliard tun/km nebezpečných věcí, tedy věcí nebezpečných pro obyvatele a životní prostředí; toto množství představuje téměř 8 % z celkové přepravy věcí. Z toho se 58 % přepravuje železniční dopravou, 25 % leteckou dopravou a 17 % vnitrozemskou vodní dopravou.
V této souvislosti se domníváme, že užitečná a potřebná spolupráce na úrovni EU musí zaručit úplnou svrchovanost členských států, pokud jde o přepravu (nebezpečných) věcí na jejich území, například prostřednictvím práva regulovat, vydávat jednotlivá povolení a zákazy přepravy nebezpečných věcí, zejména z důvodů vnitrostátní bezpečnosti a ochrany životního prostředí.
Jde o zásadní záležitost, která je stále důležitější v souvislosti s neomezenou liberalizací přepravy, kterou prosazuje EU.
Návrh Komise na zjednodušení a sjednocení evropských právních předpisů týkajících se přepravy nebezpečných věcí by měl být v plném rozsahu schválen v zájmu zlepšení právní úpravy.
Teprve nedávno, 31. srpna 2007, jsem navštívil centrály řízení přepravy sedmi silničních tunelů, mimo jiné i nejdelšího tunelu v Německu, a uvědomil jsem si potřebu harmonizace, zejména pokud jde o ustanovení týkající se přepravy nebezpečných věcí tunely.
Přeprava věcí, ať již nebezpečných či nikoli, vzrůstá rychlým tempem a tento trend lze pozorovat na celém světě; takový nárůst již nelze zvládat prostřednictvím jediného způsobu přepravy. Je proto smysluplné, aby byla přijata pravidla pro přepravu nejen silniční a železniční, ale i přepravu po vnitrozemských vodních cestách. Zvyšuje to naději, že k řešení problému našich požadavků na přepravu bude používán přístup využívající kombinovanou dopravu. Je zvlášť vhodné připomenout, pokud jde o pochopení ze strany našich spoluobčanů, že tento právní akt nezohledňuje pouze zvláštní doporučení OSN, ale i požadavky členských států na subsidiaritu. Skutečnost, že ve směrnici jsou shrnuty čtyři "staré" směrnice, čímž se ušetří 2 000 stran legislativního textu, z ní dělá příklad snižování byrokratické zátěže.
Členským státům bude ponecháno právo regulovat nebo dokonce zakázat přepravu určitých nebezpečných věcí v rámci jejich území, například z důvodů vnitrostátní bezpečnosti nebo ochrany životního prostředí. Podle závěrečné analýzy může veřejnost očekávat, že tato směrnice přispěje ke zlepšení bezpečnosti přepravy i k bezpečnosti životního prostředí.
Nebývá to zvykem, ale tento návrh Komise, zaměřený na harmonizaci pravidel přepravy nebezpečných věcí, je krokem správným směrem. Cílem navrhovaného textu je skutečně zjednodušit a sjednotit existující právní předpisy Společenství.
V současné době upravují pozemní přepravu nebezpečných věcí (železniční a silniční) a přepravu takovýchto věcí po vnitrozemských vodních cestách čtyři směrnice a mnoho rozhodnutí Komise. Tato různorodá směs znamená, že pravidla jsou příliš komplexní, obtížně proveditelná do vnitrostátních právních předpisů a často zastaralá.
Jde o zvlášť důležitou otázku, protože objem přepravy po vnitrozemských vodních cestách v EU neustále vzrůstá, stejně jako objem nebezpečných věcí. V EU se ročně přepraví téměř 110 miliard tun/km těchto věcí, což představuje 8 % z celkového objemu přepravovaných věcí. Silniční a železniční sítě a vodní cesty ve Francii bývají z důvodu své strategické pozice křižovatky Evropy často přetíženy a dochází na nich k vyššímu počtu dopravních nehod.
Je nejvyšší čas, aby byly všechny okrajové, nepřiměřené právní předpisy EU v této oblasti odstraněny, s cílem umožnit různým subjektům i vnitrostátním orgánům, aby zaručily a v plné míře posílily bezpečnost tohoto druhu přepravy.
Katastrofální požár kamionu v tunelu Gotthard a podobné nehody určitě nejsou vzhledem k trvalému nárůstu nákladní přepravy posledními děsivými příběhy nehod kamionů. Jde zejména o tento problém, protože kamiony hrají až nepřiměřeně často úlohu při dopravních nehodách na dálnicích a protože kvůli neustále se snižujícím rezervám a neustále se zvyšujícímu konkurenčnímu tlaku nebývá dodržována povinná doba odpočinku. Špatná údržba silnic a vznik kolon také zvyšují možná nebezpečí.
Pokud je účastníkem takové dopravní nehody vozidlo přepravující nebezpečné věci, její následky bývají samozřejmě mnohem vážnější. Kromě toho radioaktivní, korozivní nebo výbušné náklady bývají neustále přepravovány nelegálně, což znamená smrtelné nebezpečí pro pracovníky záchranné služby přijíždějící k dopravní nehodě. Je správné a rozumné, že bezpečnostní požadavky budou aktualizovány, a to je důvod, proč jsem i já osobně hlasoval ve prospěch této zprávy, a to přesto, že by měly být patřičně přizpůsobeny také kontroly.
písemně. - (PT) Jednou ze základních povinností a odpovědností EU je vytvořit podmínky k bezpečnému životu evropských občanů. Objem pozemní přepravy zboží v rámci EU neustále vzrůstá a v rámci tohoto nárůstu se zvyšuje také objem přepravy nebezpečných věcí.
Proto potřebujeme zajistit, aby byly právní předpisy vztahující se na přepravu nebezpečných věcí zjednodušeny a vyjasněny. Záměr sloučit do jediné směrnice přepravu nebezpečných věcí železniční a silniční dopravou a dopravou po vnitrozemských vodních cestách by mohl podpořit kombinovanou dopravu prostřednictvím uplatňování stanovených pravidel, zlepšení bezpečnosti a rychlosti, vycházející z přijetí nových kritérií rychlé přepravy zboží a ustanovení pro příslušné služby. Předpokladem této situace je proto stále vyšší bezpečnost přepravy na území EU včetně přepravy nebezpečných věcí. Věřím, že to bude umožněno prostřednictvím uplatnění opatření stanovených touto směrnicí.
písemně. - (PL) Hlasuji ve prospěch zprávy Bogusława Liberadzkieho o pozemní přepravě nebezpečných věcí.
Profesor Liberadzki je předním odborníkem v oblasti dopravy. Zpráva, kterou předložil, je profesionálně zpracována a poskytuje podrobnou analýzu daného problému.
Jednou z priorit Evropské unie je bezpochyby zajistit, aby Evropané žili v bezpečných podmínkách. Patří sem také bezpečnost přepravy v rámci Unie, zejména přepravy nebezpečných věcí. Zvýšený oběh zboží a služeb s sebou přináší také nárůst objemu silniční, železniční a říční dopravy. Podporuji proto iniciativu týkající se spojení těchto způsobů dopravy do jedné směrnice. Domnívám se, že bychom se měli na evropské úrovni snažit o zavedení právních předpisů, které mají co nejvyšší přidanou hodnotu pro občany EU. Začlenění pravidel do jediného dokumentu EU posílí jejich transparentnost a dostupnost, stejně jako účinnost jejich uplatňování.
(DE) Pane předsedající, hlasoval jsem ve prospěch zpráv zpravodajkyně Jeggleové, protože doufám, že ulehčí našim zemědělcům přežití. Koneckonců bývaly časy, kdy dokázali zemědělci velmi dobře přežít z toho, co vyprodukovali. Dnes ceny potravin neustále rostou, ale zatímco z nich velké podniky těží výhody a sbírají slušné ziskové marže, obyčejní zemědělci jsou stále více tlačeni do úlohy prosebníků. Drobní zemědělci často potřebují vedlejší příjem k tomu, aby přežili, a jediným a nejdůležitějším důvodem toho, proč se mnozí z nich pro tuto dvojí zátěž rozhodnou, je láska k přírodě. Avšak stále více z nich se vzdává, což vedlo již dnes k závislosti na dovozu v oblasti ovoce, zeleniny a výroby krmiv.
Od přistoupení Rakouska k EU zanechalo svého podnikání více než 50 % rakouských zemědělců, což znamená zastavení produkce mléka. Blížíme se tedy velmi rychle k okamžiku, kdy bude naše soběstačnost v oblasti dodávek čerstvého mléka a výrobků z čerstvého mléka ohrožena.
(CS) Pane předsedo, dámy a pánové, při dnešním hlasování o třech zprávách týkajících se mléka jsem podporoval návrhy Komise, protože se jedná o kroky správným směrem.
Dalším bodem jsou prohlášení Rady a Komise o finanční nestabilitě a vlivu na reálnou ekonomiku.
Pane předsedající, páni komisaři, dámy a pánové, jak si jistě dokážete představit, je stále příliš předčasné hodnotit nedávné otřesy na finančních trzích. Musíme počkat na podrobnější ekonomické údaje, a jak víte, Rada od minulého července ještě nezasedala. Souhlasím však s panem Jeanem-Claudem Junckerem, předsedou Euroskupiny, který prohlásil, že v tomto okamžiku nepozorujeme žádný vliv na prognózy růstu v eurozóně jako takové.
Evropské hospodářství nadále vykazuje intenzivní růst založený na pevných základech. V tomto roce jsme dospěli k velmi pozitivním výsledkům, pokud jde o snižování rozpočtových schodků, stabilitu eura, hospodářský růst a zaměstnanost.
Na tomto základě musíme hodnotit nedávné finanční otřesy, které jsem zmínil. To je všechno, co bych k této záležitosti teď poznamenal. Jsem si jistý, že na neformálním zasedání ministrů financí v rámci Rady ECOFIN, které se bude konat 14. a 15. září v portugalském městě Porto, bude, jak bývá zvykem na takovýchto zasedáních Rady, podrobněji analyzována hospodářská a finanční situace Evropské unie na základě mnohem ucelenějších aktuálních údajů.
Chtěl bych vás ubezpečit, že portugalské předsednictví bude pokračovat v činnosti zaměřené na upevňování jednotného trhu s finančními službami. Stejně tak pokračující vysoké investice do konvergence postupů dohledu a neustálé zlepšování obezřetnostního rámce bank jasně dokazují, že nepodceňujeme význam rámce, který podporuje finanční stabilitu.
A na závěr: Předsednictví je všeobecně zavázáno k pokračování realizace lisabonského programu. Realizace tohoto programu je nejlepším příspěvkem, jaký můžeme poskytnout pro posilování potenciálu růstu v evropském hospodářství a udržení pevných základů, a portugalské předsednictví je velmi odhodlané v této oblasti pokračovat.
Komise. - (ES) Pane předsedající, dámy a pánové, v uplynulých týdnech došlo k vážným otřesům na finančních trzích, které původně způsobila krize na americkém trhu rizikových hypotečních úvěrů.
Tato krize se rozšířila do všech finančních trhů prostřednictvím cenných papírů a finančních produktů, jejichž podkladovými aktivy byly tyto hypotéky, které během uplynulých let ve velkém množství skupovaly finanční instituce téměř z celého světa.
Když se podíváme na korekce akciových trhů v uplynulých týdnech, nejsou vyšší než předcházející korekce trhů v uplynulých dvou letech. To, k čemu však nedávno došlo, není obvyklé, protože to způsobilo krizi likvidity na mezibankovních trzích, což přinutilo centrální banky vložit velmi velké objemy finančních prostředků. Problémy s likviditou jsou jasně propojené s poklesem důvěry způsobeným nedostatkem informací o světovém vystavení subjektů trhu produktům propojeným s rizikovými hypotečními úvěry v Severní Americe.
Dopad těchto otřesů může mít dalekosáhlejší vliv než to, co jsme měli možnost dosud pozorovat, a proto vyžaduje naši plnou pozornost a plně opravňuje dnešní rozpravu. Stále je předčasné kvantifikovat následky této krize na reálnou ekonomiku.
Konečný dopad bude záviset v zásadě na třech faktorech. Za prvé, budeme muset vidět, jaký přímý vliv bude mít pokles na trhu s bydlením v Severní Americe na celkovou ekonomiku USA, i když není pochyb o tom, že bude negativní a ekonomický růst USA bude nižší, než se dosud očekávalo. Vzhledem k tomu, že ekonomika USA má vliv na širší světovou ekonomiku, zpomalení růstu ve Spojených státech bude mít určitý vliv na ostatní svět, zvláště na evropská hospodářství. Tento vliv by měl být v našem případě v zásadě pouze omezený, neboť země EU obchodují především v rámci EU. Kromě toho se světová ekonomika nadále těší vysokému růstu díky, mimo jiné, dynamice rozvíjejících se zemí. Rozvíjející se země jistě tato krize ve velké míře nezasáhla.
Druhým důležitým faktorem v hodnocení možného vlivu finančních otřesů jsou změny v podmínkách financování, a to pro společnosti a domácnosti. Již v současnosti jsme svědky přehodnocení rizikových přirážek s cílem přiblížit je ke skutečnému hodnocení tohoto rizika. Jde o korigování situace, v níž nadbytek likvidity vedl k jistému uvolnění hodnocení rizika. Má to pozitivní stránky, ale pokud mají být podmínky financování za určitou hranicí zpřísněné, hospodářská aktivita bude bezpochyby ovlivněná omezenou dostupností kapitálu.
Třetím faktorem, který je pravděpodobně nejdůležitější a jehož vývoj lze předvídat jen s největšími obtížemi, bude vliv na důvěru. Důvěra je klíčovou hnací silou rozhodnutí o investicích a nákupech, avšak na rozdíl od předcházejících faktorů, je subjektivní hodnotou, která vychází z celkových signálů, vnímání a informací, jež dostávají hospodářské subjekty. Mimo jiné do této skupiny patří signály od veřejných orgánů, ať již to jsou vlády jednotlivých států, parlamentní zástupci nebo mezinárodní organizace.
Proto se domnívám, že tato rozprava je dobrou příležitostí nejen k hodnocení přímých následků toho, k čemu v uplynulých týdnech došlo na trzích, ale také k připomenutí a zdůraznění skutečnosti, že evropské hospodářství má, jak právě řekl zástupce Rady, pevné základy, které by neměly být výrazně poznamenané nedávnými otřesy, a proto se naše ekonomika nalézá v dobré pozici, aby překonala nejistoty, které se objevily.
Jak jsem již řekl, světová ekonomika je velmi dynamická a díky tomu stále existuje obchodní přebytek ve vnějším odvětví našeho hospodářství, jak dokazují nejnovější statistiky, které vydal Eurostat. Investice, zvláště do kapitálového majetku, zůstávají na vysoké úrovni, čímž podporují současné hospodářské aktivity a předvídají budoucí zlepšení produktivity. Pozitivní vliv na soukromou spotřebu má vznik nových a nových pracovních míst, a naše nejaktuálnější statistiky dokazují, že míra nezaměstnanosti v eurozóně a v EU téměř dosahuje historického minima. V eurozóně je míra nezaměstnanosti nižší než 7 %. Inflace je stabilní.
Díky těmto skutečnostem dosahují podniky pozitivní výsledky, které by jim měly umožnit zvládnout jakékoli zpřísňování podmínek na úvěrovém trhu, aniž by musely ve výrazné míře přehodnocovat své investiční plány a plány růstu. V krátkosti, dámy a pánové, není pochyb o tom, že za předpokladu, že jedno z rizik poklesu, na který jsme již nějakou dobu upozorňovali, když jsme vydali své hospodářské prognózy, z rizik poklesu na trhu hypotečních úvěrů v USA a jeho vlivu na ekonomiku USA se stane skutečností, růst v tomto a následujícím roce v Evropské unii a v eurozóně nepřesáhne růst stanovený v prognózách vypracovaných v letošním květnu.
V každém případě máme dobrý důvod k tomu, abychom nepřestali důvěřovat základům evropského hospodářství a jeho schopnosti překonat současné otřesy. Příští úterý, 11. září, uveřejním jménem Komise předběžné odhady růstu pro rok 2007 pro eurozónu, stejně jako pro EU, a ty nám poskytnou základní údaje o možném vlivu krize.
Tentýž den budu mít možnost předložit vám tyto odhady, až se setkám s Hospodářským a měnovým výborem. Odhady pro rok 2008 a dále, jak víte, musí počkat na vydání našich hospodářských prognóz v listopadu, jako obvykle.
člen Komise. - (EN) Vážený pane předsedající, poslední týdny naši pozornost zaměstnávala krize na trhu s rizikovými hypotečními úvěry v USA a její možný vliv na Evropu. Evropský hypoteční trh má odlišný charakter než trh ve Spojených státech amerických, proto problémy tohoto druhu v podobném rozsahu v Evropě jsou méně pravděpodobné. Trh s rizikovými hypotékami v Evropské unii je v porovnání se Spojenými státy americkými velmi omezený a kromě toho jsme přijali ochranná opatření, například pravidla pro poskytování půjček, a maximální hranici poměru výše úvěru a hodnoty zabezpečení.
Nedávná krize však jasně ukázala propojení a globální charakter finančních trhů. Rizika byla rozumně rozvrstvená. To je správné. Otázkou však zůstává šíření. Některé evropské banky a aktivní fondy jsou vystaveny bezpečnostním rizikům souvisejícím s cennými papíry. Nastaly také skutečné problémy, způsobené především omezením likvidity trhů krytých aktivy a trhů s cennými papíry.
Co se z této krize může Evropa naučit? Je příliš brzy na vyvozování konečných závěrů, když na trhu existuje příliš mnoho nejistoty. Stejně je důležité rozumně reagovat a ponechávat si nezbytný časový odstup k vyhodnocení situace. Příliš rychlá politická reakce by pravděpodobně byla špatným řešením.
Za prvé, propojení trhů dokazuje, jak je důležitý celosvětově propojený přístup ke kontrole s rozumnými pravidly diktovanými opatrností a s náležitými normami na ochranu investorů. To zapříčiňuje ještě kritičtější tón rozhovorů o regulaci mezi Komisí a USA a jinými právními systémy. Vysoký standard kontroly na globálních finančních trzích je s ohledem na efekt přelévání nevyhnutelný.
Za druhé, samozřejmě vznikají otázky o hypotečních půjčkách ve Spojených státech amerických. I když podporuji myšlenku ulehčit přístup na trh s bydlením lidem, kteří by si normálně nemohli dovolit koupit dům, při zpětném pohledu bude nezbytné hovořit o adekvátnosti kontroly a ochrany spotřebitele. Náprava probíhá, ale bude trvat určitou dobu, než se problém vyřeší.
Jedním z poučení z krize je důležitost celoživotní finanční výchovy občanů a současně je zapotřebí zabezpečit prosazování zodpovědného půjčování peněz. V Evropské unii se již těmito otázkami zabýváme v rámci probíhající činnosti v oblasti spotřebitelských a hypotečních úvěrů a vzdělávání spotřebitelů.
Za třetí, v centru této krize se nacházel převod hypotečních půjček a jejich rizik pro třetí osoby. Někdy se rizika vrátila do původní banky, když se její finanční nástroje nemohly prodat nebo finančně zajistit cenné papíry vydané danou bankou.
Nepochybně musíme pozorně sledovat mechanismy, o které jde, to je úloha kanálů a nástrojů pro speciální účely a jejich významu pro evropské banky.
Nevyhnutelná je také další analýza problémů hodnocení komplexních sekuritizovaných produktů a mechanismů tržního clearingu ve stresových situacích trhu. Nedávná krize trhu vyzdvihla také důležitost rizika ztráty jak dobrého jména, tak i likvidity jako důležitých faktorů pro řádné posouzení bankovního vystavení se rizikům komplexních transakcí.
Za čtvrté, co s rámcem Basilej II, novou směrnicí o kapitálových požadavcích pro banky? Basilej II poskytuje bankám a investičním společnostem lepší možnosti přiměřeně posuzovat rizika a správně vyvažovat svůj regulační kapitál. Totéž se týká také rámce Solventnost II, který je širší obdobou rámce Basilej pro obor pojišťovnictví.
otázce k ústnímu zodpovězení Radou o cílech konference stran Úmluvy o boji proti dezertifikaci, která se uskuteční v Madridu 3.-14. září 2007, kterou předložil Miroslav Ouzký jménem Výboru pro životní prostředí, veřejné zdraví a bezpečnost potravin - B6-0140/2007), a
otázce k ústnímu zodpovězení Komisí o cílech konference stran Úmluvy o boji proti dezertifikaci, která se uskuteční v Madridu 3.-14. září 2007, kterou předložil Miroslav Ouzký jménem Výboru pro životní prostředí, veřejné zdraví a bezpečnost potravin - B6-0312/2007).
autor. - (CS) Pane předsedo, na začátek bych se chtěl omluvit hlavně našim tlumočníkům, protože jsem si nepřipravil žádný písemný projev, a proto jsem jim dopředu žádný projev nemohl dát k dispozici. Slibuji ale, že se budu snažit hovořit velmi pomalu a také velmi stručně. Věc je totiž jasná.
Dovolte mi na začátek, abych jako předseda Výboru pro životní prostředí přivítal fakt, že portugalské předsednictví si problém dezertifikace a problém nedostatku vody vytklo jako jeden z hlavních cílů svého programu a svého předsednictví. Proto jsem také samozřejmě uvítal organizaci nadcházející konference, která zde byla na začátku zmíněna.
Víte, že tento Parlament i celá Evropská unie si vzali klimatické změny jako jednu z hlavních výzev na nadcházející období a víme, že nedostatek vody a postupující dezertifikace s těmito klimatickými změnami přímo souvisí. Je totiž jejich reálným dopadem.
Já patřím osobně k těm lidem, kteří myslí, že bychom se možná měli více připravit na nadcházející dopady klimatických změn, než-li se snažit je zoufale zastavit, protože naše snažení pravděpodobně nebude úspěšné. Ale dnes je jisté, že se Evropa, hlavně její jižní části, budou potýkat s nedostatkem vody a se ztrátami v oblasti kvality půdy.
Z debat o klimatologii je mi jasné, že se vytváří jakýsi začarovaný kruh, že vodní ztráty v atmosféře způsobují další dezertifikaci a ta způsobuje následně další ohřev klimatu, takže přetětí tohoto začarovaného kruhu bude velmi obtížné. Chtěl bych se zeptat Komise i Rady jménem svého výboru: Jaké konkrétní kroky hodlá Komise i Rada v této oblasti přijmout a zda-li je dnes jasné, co je možno učinit na úrovni národních vlád a co je možno učinit na úrovni celé Evropy?
úřadující předseda Rady. - (PT) Pane předsedající, dámy a pánové, pane Ouzký, v první řadě bych se vám chtěl poděkovat za to, že jste upozornili na program portugalského předsednictví v oblasti životního prostředí, obzvláště na záležitosti související se suchem a rozšiřováním pouště. Jde vlastně o jednu z priorit portugalského předsednictví a chtěl bych teď upozornit na výsledky dosažené v této oblasti a zveřejněné na neformálním zasedání Rady ministrů životního prostředí, které se konalo nedávno v Portugalsku.
Nebudu tu číst všechny body ze závěrů předsednictví týkající se této záležitosti. Považuji je však za velmi zajímavé a důležité, a proto bych vás na tyto závěry chtěl upozornit, zvláště pokud jde o boj proti suchu a vztah mezi suchem a životním prostředím a opatření, která bychom mohli a měli přijmout s cílem řešit tento narůstající problém.
Chtěl bych se také zmínit o něco podrobněji o konferenci stran Úmluvy o boji proti dezertifikaci, která je také důležitým bodem na tomto zasedání. Tato konference, jak víte, se koná nyní od 3. do 14. září v Madridu.
Rada 23. července schválila závěry, ve kterých se stanoví priority Evropské unie, priority, které EU musí prosazovat na této konferenci stran Úmluvy, která je osmou konferencí, jež se koná od podepsání Úmluvy. Víte, že Rada na této osmé konferenci stran Úmluvy podporuje přijetí Desetiletého strategického plánu a rámce na podporu realizace Úmluvy OSN, který připravila Mezikonferenční mezivládní pracovní skupina, a nemohu se dočkat jeho realizace.
Uvědomujeme si, že občanská společnost v této souvislosti bude sehrávat důležitou úlohu, zvláště na místní úrovni, a schvalujeme to. Proto musíme podpořit větší účast všech subjektů občanské společnosti na realizaci nebo na procesu Úmluvy o boji proti dezertifikaci.
Jistě také víte, že na konferenci stran Úmluvy se má zdůraznit vztah chudoby a dezertifikace s cílem určit, jakým způsobem by mohla Úmluva přispět k boji proti chudobě v úzké spolupráci s jinými příslušnými světovými a regionálními subjekty. Rada se domnívá, že je důležité dospět k dohodě o zlepšení systému monitorování Úmluvy založené na normách pro zachování, hospodaření a udržitelné využití suchých oblastí. Takovýto systém umožní kvantifikovat minulý a současný pokrok.
Výbor pro vědu a technologii sehraje důležitou úlohu v zlepšování vědomostní základny Úmluvy a umožňování přijímání opatření a rozhodnutí na pevnějším základě. Rada Evropské unie se domnívá, že problémy dezertifikace, změny klimatu a biologické rozmanitosti se vzájemně doplňují a musí se k nim přistupovat koordinovaným způsobem s přiměřenými politikami s cílem rozvinout a zefektivnit synergie. Rada se také domnívá, že dalšími zásadně důležitými faktory jsou dostupnost přiměřených finančních zdrojů, účinného řízení a financování iniciativ pro boj proti dezertifikace, stejně jako aktivní a efektivní sekretariát Úmluvy.
Sucho, podobně jako dezertifikace, je také vážným důvodem k obavám. Rada je pevně přesvědčená, že tyto hrozby - sucho a dezertifikace - se dají efektivně řešit jedině prostřednictvím mezinárodní spolupráce. Evropská unie proto plní své cíle v této oblasti ve spolupráci s třetími zeměmi. Chtěl bych vám v této souvislosti připomenout, že na svém výročním zasedání, které se konalo 25. května, přijala Rada ministrů AKT-ES společné prohlášení o boji proti suchu a dezertifikaci.
V tomto společném prohlášení zemí AKT a Evropské unie se uznává význam Úmluvy o boji proti dezertifikaci pro odstraňování chudoby a plnění rozvojových cílů tisíciletí stanovených Organizací spojených národů.
V prohlášení se podporuje, aby konference stran Úmluvy přijala Desetiletý strategický plán, a naléhá se na spolupráci všech stran s cílem zefektivnit Úmluvu OSN. Proto se domníváme, že je velmi důležité stanovit omezené množství priorit, pokud jde o realizaci, vybraných na základě vědeckých údajů a využívat ukazatele na kvantifikování dosaženého pokroku.
Podle našeho názoru větší účast občanské společnosti na druhé straně a zlepšená komunikace a širší dialog mezi všemi subjekty významně přispějí k účinnosti Úmluvy o boji proti dezertifikaci.
Komise. - Pane předsedající, dámy a pánové, Evropské společenství připisuje velký význam úloze Úmluvy o boji proti dezertifikaci v rámci snižování chudoby od okamžiku podpisu v roce 1994. Úmluva byla navržena jako základní nástroj pro pomoc při plnění cílů trvale udržitelného využívání půdy s cílem bojovat proti hladu a chudobě.
Komise stále považuje tuto Úmluvu za klíčovou součást boje proti chudobě a dezertifikaci. Úmluva je stále jedinečným fórem s potřebnou pravomocí a zkušenostmi týkajících se výměny zkušeností a určování nových přístupů k řešení znehodnocení půdy a dosáhli jsme díky ní již velmi mnoho, ale jak všichni víme, je toho potřeba udělat ještě velmi mnoho.
V současnosti se činnost Úmluvy zaměřuje na klíčové otázky realizace opatření, jakými jsou integrace a koherence v strategických rámcích pro spolupráci. Dotčené země, stejně jako země poskytující pomoc, musí zabezpečit, aby se Úmluva rozvíjela v úzkém propojení s ostatními klíčovými rozvojovými iniciativami, a zvláště musí zabezpečit, že příslušné země jsou odpovědné za proces a samy ho řídí.
Pokud jde o cíle Evropské unie, které hodlá prosazovat na konferenci v Madridu, v první řadě Komisi obzvláště těší, že členy delegací Společenství na konferenci jsou čtyři poslanci Evropského parlamentu. Úmluva vstupuje do druhého desetiletí své činnosti a je nutné přizpůsobit ji s cílem reagovat na nové výzvy, vyžívat výhody nových možností. Znamená to prozkoumání opatření, která se prostřednictvím Úmluvy přijímají s cílem maximalizovat účinnost a efektivitu naší činnosti v oblasti boje proti degradaci půdy a chudobě.
Vzhledem k uvedenému je hlavním cílem EU, který hodlá prosazovat na konferenci v Madridu, přijetí desetiletého strategického plánu na zlepšení uplatňování Úmluvy, který vypracovala pracovní skupina v souladu se závěry poslední konference stran Úmluvy, která se konala v roce 2005. Evropská unie ve velké míře podporuje tento plán, který představuje společnou obnovenou vizi stran týkající se strategického směřování, které se má stanovit na následujících deset let. Pokud bude, jak doufáme, tato společná vize přijata, bude nutné, abychom vytvořili účinný rámec uplatňování s cílem maximalizovat efektivitu činnosti sekretariátu Úmluvy a jejích dalších institucí.
A na závěr tento balík reforem bude podporovat realistický rozpočet, který je přijatelný pro všechny strany a ve kterém se stanoví výdajové položky, jež jsou v souladu s plánovanými opatřeními a které splňují velmi přísné normy transparentnosti a přehlednosti. Jak řekl pan úřadující předseda Rady, v červenci Rada pro všeobecné záležitosti a vnější vztahy ve svých závěrech přijala celkový přístup, o kterém jsem se zmínil.
jménem skupiny PPE-DE. - (ES) Pane předsedající, jsem hrdá na to, že jsme v tomto Parlamentu byli schopni vypracovat usnesení, které bude předloženo na nejbližší konferenci Úmluvy, jež se koná v Madridu a kterou organizuje OSN. Podobně jsem hrdá i na to, že, jak jsem byla právě informována, nám španělský parlament udělil povolení, což je úplně výjimečná situace, za kterou bych chtěla poděkovat panu Marínovi, předsedovi španělského národního shromáždění. Dostali jsme slovo a budeme se prezentovat také na plenárním zasedání španělského parlamentu.
Jsem však dost skeptická, pokud jde o téma dezertifikace. Vlastní dokumenty Evropské komise dokazují, že pomoc, která byla v uplynulých letech poskytnuta, a politika, která se uskutečňuje, nepřinášejí požadované výsledky. Proč? Protože politika zaměřená na boj proti dezertifikaci vyžaduje integrované systémy, přičemž je nevyhnutelné, aby se spojila všechna hlediska, ale bohužel úřady vyvíjejí činnost odděleně. Zemědělství nespolupracuje se životním prostředím, politika vodohospodářství funguje odděleně a ve skutečnosti, jsou problémy dezertifikace, například velké plochy země opuštěné a ležící ladem, v případě Středozemí neobvyklé.
Stejná evropská zemědělská politika způsobuje, že půda na jihu a v Evropě je ponechána ladem a SPP bude mít výrazný vliv na dezertifikaci. Nemluvě o změně klimatu, oblasti, ve které se například neřeší problém nedostatku vody a tání ledovců, které se již objevují a budou mít absolutní vliv na stav půdy.
Chtěla bych proto jednotlivé země upozornit, že namísto pozorování by měly přijmout zvláštní politiku a realizovat programy, protože jde skutečně o otázku integrovaných projektů, ve kterých státy musí řešit integrovanou politiku a aktivní politiku. Domnívám se, že o dezertifikaci víme všechno, a přesto děláme jen velmi málo.
Vzhledem k závěrům Rady ve složení pro obecné záležitosti, která zasedala 17. a 18. června 2007 v Lucemburku a zabývala se rozšířením a konsolidací globálního přístupu k přistěhovalectví, a také k problémům, které jsou spojeny s vykonáváním opatření stálé mezivládní spolupráce v této oblasti, jaká opatření může Rada navrhnout s cílem rozvíjet efektivnější politiku Unie včetně především skutečných rozhodovacích pravomocí svěřených Komisi nebo agentuře Frontex v záležitostech, jakými je zavádění pilotních projektů přidružení?
úřadující předseda Rady. - (PT) Instituce EU vykonávají série opatření, které Rada stanovila ve svých závěrech z 18. června 2007 v rámci možností svých pravomocí, které jim byly uděleny na základě smlouvy o spolupráci s členskými státy a podle potřeby s příslušnými třetími zeměmi.
Zodpovědnost za kontrolu a dohled nad vnějšími hranicemi přísluší členským státům. Je v zájmu všech členských států Schengenské dohody, nejen států, které mají vnější hranice, zabezpečit, že kontroly vnějších hranic jsou efektivní. V tomto bodě byla proto přijata určitá opatření na podporu solidarity a spolupráce mezi členskými státy.
Založení Evropské agentury pro řízení operativní spolupráce na vnějších hranicích členských států Evropské unie, agentury, všeobecně známé pod názvem Frontex, nařízením (ES) č. 2007/2004, bylo důležitým krokem k podpoře této solidarity.
Stejným způsobem byla kapacita agentury Frontex dále posílena přijetím návrhu nařízení Evropského parlamentu a Rady, kterým se zřizuje mechanismus pro vytvoření pohraničních jednotek rychlé reakce dne 12. června tohoto roku a zřízení centrální databáze dostupného technického zařízení, známé jako "toolbox", během roku 2007, kterou spravují členské státy a mohou ji zpřístupnit jiným členským státům.
Začátek společných operací a pilotních projektů je vázaný na dohodu příslušných členských států. Pohraniční jednotky rychlé reakce se zřizují na žádost předloženou jedním nebo několika členskými státy. Frontex tyto činnosti koordinuje.
V současnosti neplánujeme rozšíření rozsahu rozhodovacích pravomocí Komise či agentury Frontex v této souvislosti. Mimoto schválení rozhodnutí Evropského parlamentu a Rady č. 574/2007/ES o zřízení Fondu pro vnější hranice na období 2007 až 2013 jako součásti obecného programu Solidarita a řízení migračních toků, je dalším důležitým krokem na podporu solidarity a zavedou se jím nové prostředky na rozšíření finanční pomoci členským státům, které uplatňují ustanovení Schengenské dohody na svých vnějších hranicích.
(CS) Pane úřadující předsedo, velmi vám děkuji za informace, které jste mi poskytl. Jsem si vědom ústavních omezení rozvoje těchto opatření ke spolupráci a také neochoty mnohých členských států přijmout silnější závazky, vždy však podstupujeme riziko, že Evropská unie svá slova nepotvrdí fakty, a to především v oblasti fungování mechanismu agentury Frontex. V důsledku striktně mezivládní a dobrovolné povahy spolupráce jsou často slova Evropské unie pouze slovy, jinak řečeno, program se spustí a je přerušen, protože buď vlády nedodaly materiální zdroje, nebo je i třeba poskytly, ale žádají je zpět, což znamená, že v konečném důsledku máme opakovaná prohlášení, která jsou pro veřejnost opravdovým zklamáním, v nichž oznamujeme, že finanční prostředky byly odebrány hned poté, kdy operace začala, nebo velmi záhy v době jejího trvání.
Doufám, že předsednictvo posílí konsolidaci systému, který umožní, že se tento typ operací bude moci vykonávat na trvalejším základě.
úřadující předseda Rady. - (PT) Chápu vaše obavy. V každém případě bychom i zde myslím měli vzít v úvahu pozitivum dosaženého pokroku. Když zohledníme to, kde jsme začali a k čemu jsme dospěli, je podle mého názoru zřízení agentury Frontex pokrok a krok vpřed ve spolupráci v rámci Evropské unie v oblasti záležitostí týkajících se řízení vnějších hranic.
Můžeme, pokud si to členské státy přejí, jak jste uvedl, rozvinout pravomoci a možnosti agentury Frontex. Avšak domnívám se, že slovo platí i zde, a není to mezivládní slovo, ale základní slovo, slovo, na kterém, dovolím si tvrdit, stojí Unie, a tím slovem je solidarita.
V této záležitosti se též musíme spolehnout na solidaritu, solidaritu s členskými státy, které by ji mohly někdy potřebovat. Toto slovo, pro něž neexistuje náhrada, je slovo, které neoznačuje mezivládní situaci, ale jednotu.
(DE) Pane úřadující předsedo, chtěl bych být konkrétnější. Myšlenka agentury Frontex je úžasná, avšak její realizace je slabá. Jedním z důvodů této situace je skutečnost, že členské státy neposkytují zaměstnance a zařízení, které přislíbily. Pan Frattini zjistil, že bylo poskytnuto jen 10 %. Chtěl bych, abyste mně a Parlamentu sdělil, kolik zaměstnanců a jaké technické zařízení přislíbené kterými členskými státy bylo do dnešního dne dodáno a co ještě chybí a jaká opatření plánujete přijmout k zabezpečení toho, aby v konečném výsledku všechny členské státy poskytly, co přislíbily, aby agentuře Frontex umožnily celoroční fungování.
Chápu otázku váženého pana poslance stejně. Musíme mít na zřeteli závazky, které jsme přijali v rámci agentury Frontex, ať už jde o zařízení, financování nebo personál, a svoje závazky musíme dodržovat. Chtěl bych zdůraznit, že předsednictvo nezapomnělo na tyto aspekty upozornit.
Pokud nejsme schopni plnit závazky, potom to musíme urychleně napravit. Je to jediný způsob, jakým lze umožnit agentuře Frontex účinně vykonávat úlohu a pravomoci, které jí byly svěřeny.
(DE) Chtěl bych se zeptat, zda se zvažovalo zapojení malých a středních podniků. Ty v konečném důsledku výrazně přispívají k zaměstnanosti v Evropě. Chtěl bych se také zeptat, v jakém rozsahu jsou přijímána opatření v lisabonském programu pro oblast zaměstnávání žen, jako to vidíme ve Spojených státech amerických? Přijala Rada na základě toho příslušná předběžná opatření k integraci pracovníků?
úřadující předseda Rady. - (PT) Chtěl bych říci, že pokud jde o řízení agentury Frontex a správu záležitostí všeobecnější povahy, jakou je přistěhovalectví, jsou základními cíli portugalského předsednictví účinnější boj proti nezákonnému přistěhovalectví a zlepšení přizpůsobení, integrace a kvality života těch, kteří mezi námi žijí a legálně přispívají k našemu hospodářskému a sociálnímu rozvoji.
Portugalské předsednictví hodlá přijmout více iniciativ v této souvislosti. Měli bychom myslet na opatření, která jsou základní a nevyhnutelná v této oblasti, pokud jde o naše vztahy s třetími zeměmi. Přistěhovalectví bude vždy na programu předsednictví a Rady v rámci jejich dialogu s třetími zeměmi.
Jaké rozdíly v přístupu k mužům a k ženám zjistila Rada v souvislosti s výdělečnou činností?
Čím hodlá Rada přispět v souvislosti s diskusemi o aktualizaci pracovněprávních předpisů, s cílem bojovat proti diskriminaci, aby muži a ženy měli přístup ke kvalitním pracovním místům poskytujícím flexibilitu a jistotu?
Je možné dohodnout se na ochranných doložkách, určených k ochraně mateřství a sloučení pracovního a rodinného života v soukromém sektoru?
Pokud jde o rozdíly v přístupu k mužům a k ženám v oblasti výdělečné činnosti, byly schváleny základní právní předpisy včetně jistých směrnic, v kterých se stanovuje stejný přístup, pokud jde o odměnu, přístup k zaměstnání, odbornou přípravu, kariérní růst a pracovní podmínky.
Kromě toho jsou Komise a Eurostat zodpovědny za monitorování situace v tomto sektoru v různých částech Evropské unie. Je zřejmé, že k formulování politiky je zejména potřeba mít vysoce kvalitní údaje z celé Evropské unie. V této souvislosti mě těší, že mohu upozornit na dohodu, ke které nedávno dospěly Rada a Parlament o zřízení Institutu pro rovnost žen a mužů, který bude působit přesně v této oblasti.
Pokud jde o aktualizaci pracovněprávních předpisů, může Rada přijmout opatření pouze na základě legislativního návrhu Komise. V každém případě však Rada též uplatňuje otevřenější metody koordinace v rámci evropské strategie zaměstnanosti. V této oblasti politiky se momentálně zaměřujeme na nedávné oznámení Komise o flexikuritě, v kterém se konkrétně uvádí rovnost mužů a žen jako jedna z možných společných zásad, které by mohly být přijaty na úrovni Evropské unie.
Dialogy o lidských právech a konzultace o lidských právech se třetími zeměmi (diskuse)
Dalším bodem je zpráva paní Valenciano Martínez-Orozcové jménem Výboru pro zahraniční věci, o fungování dialogu a konzultací s třetími zeměmi v oblasti lidských práv.
zpravodajka. - (ES) Paní předsedající, zrod Evropské unie inspirovaly nezcizitelné hodnoty. Stejným způsobem, jakým starostlivě dohlížíme na naše členské státy, s cílem ujistit se, že neporušují právo na svobodu nebo právo na život nebo na demokracii, musíme rozhodným způsobem působit v rámci dialogu na země, se kterými máme politické, obchodní, hospodářské nebo partnerské vztahy atd., s cílem dosáhnout, aby se i v těchto zemích dodržovala lidská práva.
V celé komplexnosti a rozsahu vnějších vztahů EU by se na prostor věnovaný dialogu a konzultacím o lidských právech s třetími zeměmi mohlo zapomínat, anebo by mohl zůstávat v pozadí. Kdyby se situace vyvinula takovým způsobem a my bychom to připustili, dopustili bychom se velmi vážné chyby.
Tato zpráva je věnovaná aspektům, které je potřeba zlepšit, úloze, která je povinností EU podle článku 11 smlouvy o EU a která spadá do oblasti politické etiky. Lidská práva by měla být ústředním tématem zahraniční politiky EU a EU by měla využívat jejich působení na zlepšení životních podmínek lidí v zemích, se kterými udržuje vztahy. Toto je jeden z klíčových politických prvků této zprávy.
Když si sedneme za jednací stůl, abychom diskutovali o hospodářských a obchodních dohodách se zemí, ve které jsou porušována základní práva, nemůžeme na tento stůl položit čísla, dohody a smlouvy, zatímco hanebně zameteme pod koberec situaci, v které se všichni její občané ocitají.
Když necháme lidská práva přede dveřmi jednacích sálů, uchýlíme se k nejstrašnější formě cynismu. Musíme též prozkoumat úlohu, kterou sehrává občanská společnost a zastánci lidských práv, výrazné hlasy, které jsou důležité pro pokrok ve všech utlačovaných společnostech.
Ve zprávě, o které tu dnes diskutujeme, se hodnotí jeden z hlavních nástrojů, kterými Evropská unie disponuje k dosažení cílů, které jsem uvedla, a též k jasnému vymezení úlohy, kterou chceme sehrávat v rámci světového pořádku. Jedině prostřednictvím respektu a reciprocity jsme schopni dosáhnout pokroku v úloze prosazování lidských práv.
Vůbec nepřipadá v úvahu, že bychom svou činnost vyvíjeli nátlakem a paternalistickým přístupem. Nemáme právo nikomu kázat, avšak naší povinností je udržovat konzistentnost s naší vnější činností a podporovat vztahy s těmi zeměmi, které dosahují výsledků, přičemž bychom se měli vyhnout nerovnováze a selektivnímu zacházení, které by oslabilo naši důvěryhodnost.
Ve zprávě, kterou dnes tomuto Parlamentu předkládám, se vyzývá k činnosti na třech úrovních, jimiž jsou větší konzistentnost při vedení dialogů a konzultací, která si žádá širší koordinaci mezi Radou, která se bohužel této rozpravy neúčastní, Komisí a Parlamentem, využití mechanismu k ulehčení bezproblémové komunikace a předcházení rozporům mezi různými institucemi Společenství. Jde o to, abychom všichni zastávali jedno jasné stanovisko.
Jde také o transparentnost v řízení dialogů a konzultací, která by v oblasti lidských práv měla být zásadou, ne výjimkou. Flexibilita a pragmatismus nutné k dosažení specifických výsledků by neměly zastiňovat celkovou situaci týkající se programu, cílů nebo výsledku dialogu.
Žádáme, aby byla úloha Evropského parlamentu posilněna, což je prvek, který, dámy a pánové, skutečně chybí v řízení tohoto nástroje, a to bez toho, aby pro danou situaci existovalo právní nebo formální zdůvodnění.
Evropský parlament je připravený jednat zodpovědně v oblasti svých vnějších pravomocí. Tento parlament si v oblasti lidských práv vybudoval pozici klíčové evropské instituce, zaměřil se na ně a je odhodlaný využít každé metody, která je mu dostupná, na to, aby vykonával svou úlohu politické záruky vnější činnosti Unie.
Evropský parlament naléhá na Komisi a Radu, aby vzaly v úvahu a uváděly do praxe doporučení z této zprávy, která široce podporují všechny politické skupiny tohoto Parlamentu.
Dámy a pánové, je nutné, aby bylo hlas Parlamentu slyšet. Uvědomujeme si, že to, o co žádáme, bude vyžadovat velké úsilí, a proto zvažujeme potřebu rozšíření zdrojů vyčleněných pro oddělení pro lidská práva v Komisi, stejně jako v Radě, která se dnešní rozpravy neúčastní.
Nicméně jde o minimální požadavek na Evropskou unii, která světu tvrdí, že prosazování lidských práv je nezcizitelnou evropskou hodnotou. Pokud chceme být důvěryhodní, musíme na této úloze pracovat.
člen Komise. - (EN) Vážená paní předsedající, zpráva, kterou připravila zpravodajka, paní Valenciano Martínez-Orozcová, a usnesení Parlamentu se věnují velmi důležitému a současně stále složitějšímu nástroji zahraniční politiky Evropské unie týkajícímu se lidských práv.
Paní komisařka Ferrero-Waldnerová (která lituje, že se nemohla zúčastnit dnešní rozpravy) dávala přiměřené pokyny svým útvarům, aby poskytly jakoukoli podporu zpravodajce při její těžké úloze prozkoumat fungování dialogů a diskusí o lidských právech s třetími zeměmi.
Zpráva přidává další stavební komponent pozoruhodné práci Parlamentu při hodnocení sady nástrojů EU o lidských právech prostřednictvím výročních zpráv, zprávy pana Agnoletta o doložkách o lidských právech, studie Evropského meziuniverzitního střediska a vlivu činností Parlamentu v oblasti lidských práv stejně jako studie o směrnicích v oblasti mučení. Zpráva též užitečně doplňuje pravidelné posouzení dialogů a diskusí o lidských právech vykonané Radou a Komisí.
Komise by chtěla zpravodajce a Parlamentu složit poklonu za zprávu, podrobnou analýzu a doporučení věnovaná dialogům a diskusím Evropské unie v oblasti lidských práv.
Komise zastává názor, že ze všech nástrojů, které máme v oblasti lidských práv k dispozici, jsou to dialogy, které poskytují pravděpodobně nejlepší šanci k zabezpečení pozitivních a dlouhodobých výsledků v oblasti rozvoje uznávání lidských práv na celém světě, pokud jsme připraveni do nich investovat dostatečný čas a energii.
Pevně věříme, že Evropská unie může dosáhnout úspěchu v oblasti pokroku lidských práv v třetích zemích jen prostřednictvím trpělivé práce na vytváření mostů a přesvědčování, a to nejen v bilaterálních vztazích, ale jak ukazuje vývoj Rady pro lidská práva, také v rámci multilaterálních orgánů.
Velká různorodost a počet dialogů a diskusí Evropské unie o lidských právech s třetími zeměmi, jejichž počet navíc stále roste, způsobuje, že globální hodnocení je velmi náročné.
Strukturální dialogy, jako ty s Čínou, rozhovory založené na shodě, jako ty s mnohými sousedními zeměmi, diskuse se stejně smýšlejícími partnery, jako například s USA a Kanadou, anebo místní rozhovory na úrovni trojky s řadou zemí se odlišují v mnoha ohledech, ať už je to jejich pravidelnost, politická úroveň, typ účastníka dialogu, hloubka diskuse anebo skutečnost, že některé jsou spojené s občanskými společenskými událostmi a jiné ne.
Komise vidí takovou různorodost jako důkaz dynamiky a potenciálu, který dialog poskytuje, a jako výhodu, která by se měla zachovat, a vůbec ne jako nedostatek tohoto nástroje. Směrnice EU v oblasti dialogů o lidských právech a dohoda z Cotonou (AKT-EU) zdůrazňují význam flexibility vzít v úvahu rozdílnou situaci v zemích, jejich rozvoj v průběhu času a dynamické vztahy mezi kteroukoli třetí zemí a Evropskou unií.
Proto by nebylo vhodné přísně je roztřídit podle modality, dokud se držíme společného směru a cílů dialogu. Aby byl tento nástroj účinný, musí být šitý na míru a schopný přizpůsobit se změnám okolností.
Zároveň je třeba mít na paměti, že různé dialogy a diskuse jsou v odlišné fázi vyspělosti. Dialog s Čínou anebo diskuse se stejně smýšlejícími zeměmi vytvořily za několik roků víceméně konsolidované metody, a proto umožňují intenzivní a hluboké diskuse.
V případech, jako jsou dialogy se sousedními zeměmi, nástroj stále dolaďujeme a jsme ve stadiu budování potřebné sebejistoty k uskutečnění opravdu smysluplných diskusí.
Jsme proto přesvědčeni, že stejně jako v těchto případech otázky jako žádoucí účast odborníků z příslušných ministerstev, účast občanské společnosti anebo posouzení jednotlivých případů budou umožněny, jen co si výkon najde svou vlastní, spolehlivou půdu.
Nakonec vás chci ubezpečit, že doporučení pro Komisi budou pečlivě přezkoumána, a můžete počítat s naším odhodláním zlepšovat informovanost Parlamentu s cílem umožnit zvýšenou transparentnost dialogů a diskusí o lidských právech.
Provádění udržitelnosti v rybolovu Evropské unie pomocí maximálního udržitelného výnosu (rozprava)
Následujícím bodem je zpráva, předložená paní Fraga Estévezovou jménem Výboru pro rybářství o provádění udržitelnosti v rybolovu EU pomocí maximálního udržitelného výnosu.
zpravodajka. - (ES) Paní předsedající, dovolte mi úvodem říci, že dnes se potopila španělská rybářská loď u andaluského pobřeží, přičemž tři lidé zahynuli a po dalších pěti se pátrá. Žádám Parlament, aby soucítil s rodinami obětí v jejich zármutku a v naději na záchranu nezvěstných námořníků.
Nyní bych přešla ke zprávě, o níž dnes diskutujeme. První věc, kterou bych chtěla zdůraznit, jak Komise sama uznává a Parlament uváděl při mnohých příležitostech, je zřejmý nedostatek systému řízení rybolovu Společenství, který po mnoho let, co je zaveden, nevedl k zabezpečení udržitelnosti zdrojů a vedl k nedostatečné podpoře účinného a ziskového odvětví rybolovu.
Paradoxně systém řízení je jediným, který nebyl základní součástí hlavních reforem z roku 2002, a z tohoto důvodu musí Komise neustále záplatovat takový nebo onaký nedostatek, řešit neudržitelné plýtvání, stanovovat každý den kontrolní opatření a zavádět plány na obnovu, avšak bez řešení hlavní otázky, kterou je zavedení koherentního a aktuálního rámce pro model řízení rybolovu.
V takovémto kontextu nám Komise předložila oznámení, v němž se rozhoduje pro maximální udržitelný výnos jako standard dlouhodobého rybolovu, teoretický model, kterým se snaží spojit nejúčinnější využívání druhů se zaručením biologické udržitelnosti. Problém spočívá ve skutečnosti, že se zjistilo, že maximální udržitelný výnos, který jako racionální a teoretický koncept nemusí být dosažitelný, si v rámci praktického uplatňování může ve více směrech protiřečit a ve skutečnosti ho dnes velká část vědců považuje za překonaný.
Otázkou je tady opětovné definování modelu takovým způsobem, díky němuž může být přizpůsoben realitě rybářských společentvi. Proto se objevuje množství otázek o způsobu, jakým je možné dosáhnout toho, co se ve zprávě, kterou zde dnes předkládáme, snažíme zdůraznit, a které nejsou žádným způsobem zodpovězeny v rámci sdělení Komise, které je velmi nejednoznačné a nekonkrétní.
Je zjevné, že zde dnes nekritizujeme záměr Komise zavést nový model řízení, ale její neschopnost vysvětlit nám, jakým způsobem tento model překoná těžkosti svého zavedení do praxe a obejde nebezpečí, která jsou přítomna v současné definici maximálního udržitelného výnosu. Kromě toho víme, že maximální udržitelný výnos vyžaduje množství důvěryhodných, přesných vědeckých údajů, přičemž v případě většiny druhů není možné dosáhnout této úrovně určitosti.
V druhé řadě byl model vytvořen na základě využívání jediné populace, přičemž velká většina rybolovu Společenství je zaměřena na více druhů, což znamená nadměrný nebo nedostatečný výlov mnoha z nich, což je zjevně v protikladu k současné definici maximálního udržitelného výnosu. Systém nefunguje v případě pelagických druhů a dnes už také víme, že stav populací ovlivňují také jiné faktory, jakými jsou chyby při výběru druhů nebo environmentální faktory, které mohou vést k nesprávným definicím maximálního udržitelného výnosu.
Je jisté, že přísné uplatňování kategorie maximálního udržitelného výnosu z krátkodobého hlediska povede k místy drastickému snížení množství rybolovných příležitostí, a proto i rybolovu, příjmu a zaměstnanosti v loďstvu Společenství.
Paní předsedající, dovolte mi poděkovat všem kolegům za jejich příspěvky a požádat o přijetí zprávy, jejímž prostřednictvím se Výbor pro rybářství snaží vyzvat Evropskou komisi, aby v první řadě vyjasnila tyto nejasnosti dříve, než ustanoví zavedení typu modelu pro některé druhy velkého hospodářského významu, jehož účinnost je pro většinu rybolovu vědecky a hospodářsky sporná. Výbor také hodlá vyzvat Komisi, aby nejprve vážně zhodnotila samotný systém řízení rybolovu se zaměřením na ekosystém a potom se rozhodla, jakým způsobem přizpůsobí referenční body a vybraný model, ať už bude založen na maximálním udržitelném výnosu, nebo na něčem jiném. Neměla by tak učinit, a tuto část musím zdůraznit, bez toho, aby předtím vypracovala sociální a hospodářskou analýzu následků jeho provádění a opatření ke zmírnění jeho dosahu. Všechny tyto otázky nás a naše odvětví velmi znepokojují.
člen Komise. - Vážená paní předsedající, v první řadě mi dovolte poděkovat zpravodajce, paní Fraga Estévezové, a všem členům Výboru pro rybářství za velmi podrobnou zprávu o provádění udržitelného rybolovu založeného na maximálně udržitelném výnosu.
Potěšilo mě, že ve velké míře souhlasíme zejména s potřebou upustit od každoročního rozhodování a umožnit tím pozvolnější přístup a lepší odvětvové plánování. Dlouhodobý přístup také umožní větší stabilitu a udržitelnost v oblasti využívání zdrojů rybolovu.
Jsem si jist, že souhlasíme s cíli naléhavě přijmout opatření na zlepšení velmi špatného stavu rybolovu v Evropě s cílem dostat zdroje na udržitelnou úroveň, což zlepší výnosnost odvětví rybolovu z dlouhodobého hlediska.
Kromě průmyslových zisků existuje mezinárodní politický závazek, který by měl být splněn. Oceňuji a souhlasím především s názorem Výboru pro rybářství, že společná politika v této oblasti potřebuje nový řídicí model ke stanovení možností rybolovu, obnovu vyčerpaných zásob a přizpůsobení úrovní rybolovného úsilí udržitelným a ziskovým úrovním.
Stejně tak je velmi důležité, že přizpůsobení rybolovného úsilí úrovním maximálně udržitelných výnosů je jediným a nejdůležitějším opatřením, které je možno přijmout ke snížení výmětů v evropských vodách.
Uvědomuji si, že i přesto existují obavy. Souhlasím s mnoha obavami a vím, že je třeba se jimi zaobírat. V první řadě uznávám, že vyhodnotit maximálně udržitelné výnosy není snadné. Existují vědecké nejasnosti a tato věc je z důvodu vlivu na ekosystém a smíšeného rybolovu komplikovaná.
Věda o rybolovu není ještě schopna přesně předpovědět, jaký bude maximální udržitelný výnos pro každý jednotlivý druh nebo skupinu druhů. My se však nesmíme na tyto těžkosti pouze dívat. Věda nám dokáže říci, jakým směrem se má rybolov ubírat, aby se zlepšily výnosy a snížily náklady. I když cíl je nepřesný, směr známe docela dobře.
Měli bychom se vydat správným směrem a postupně přehodnocovat a zkoumat referenční body maximálního udržitelného výnosu v průběhu rozvoje rybolovu.
Situaci v oblasti smíšeného rybolovu je nutno pečlivě prozkoumat a najít nejlepší možná řešení ve vztahu k potenciálnímu výnosu celého systému rybolovu.
Tento progresivní přístup umožní prozkoumat environmentální, hospodářské a sociální aspekty. Je to také přístup, který byl v tomto roce přijat v dlouhodobém plánu pro platýsy obecné a jazyky mořské v Severním moři a který je podle mě dobrým modelem pro realizaci tohoto přístupu. Jak zdůrazňuje vaše zpráva, je nevyhnutelné vydat se správným směrem.
Dovolte mi na tomto místě zdůraznit, že plány dlouhodobého řízení v praxi posouvají řízení rybolovu správným směrem: a to pryč od nadměrného výlovu a nikoli nutně k pevnému cíli maximálního udržitelného výnosu.
Plány zahrnují podmínky pro pravidelné kontroly cílů umožňující v případě potřeby přijmout cíle maximálního udržitelného výnosu, například pokud nastane změna přirozeného prostředí, nebo dojde-li k opravě odborného doporučení.
Za druhé souhlasím, že je důležité řešit otázky rybolovu na místní úrovni a zapojit zúčastněné strany do důležitých rozhodnutí týkajících se volby cílů, rychlosti, kterou bychom se měli k cílům ubírat, a správných kombinací opatření, která je třeba přijmout, jako například daně, řízení úsilí a technické úpravy.
Komise připraví pouze plány maximálního udržitelného výnosu na regionální úrovni a pouze po podrobné konzultaci s příslušnými sektory. Regionálně pořádané rady budou přitom hrát důležitou roli a jejich práce již začala. Hospodářské a sociální analýzy jsou v tomto procesu stejně důležité a Komise spojí všechny návrhy plánů řízení s posouzením vlivů tam, kde budou prozkoumány hospodářské, sociální a environmentální aspekty návrhů.
Zvýšená podpora výzkumu rybného hospodářství je nevyhnutelnou součástí rozvoje plánů maximálního udržitelného výnosu. Rámcové programy, práce Vědeckotechnického a hospodářského výboru pro rybářství (STECF) a podpora Mezinárodní rady pro průzkum moří budou v této souvislosti všechny potřebné, což bude prioritní oblastí v následujících letech.
Přesun k rybolovu s maximálním udržitelným výnosem bude v mnoha případech znamenat úpravy kapacity flotily a omezení v rybolovném úsilí. Evropský fond pro rybářství byl zřízen tak, aby členské státy mohly plánovat rozvoj kapacity národních loďstev a využít spolufinancování z rozpočtu Společenství na pomoc při úpravách velikosti loďstev podle dlouhodobých cílů a zvážení přiměřených sociálních a hospodářských podmínek.
Chtěl bych také říci několik slov v souvislosti se třemi pozměňujícími a doplňujícími návrhy pana Schlytera. Komise je přesvědčena, že pozvolný postup vůči přechodu k podmínkám maximálního udržitelného výnosu by měl ve skutečnosti být všeobecným pravidlem. V žádném případě není potřeba drasticky přejít na maximální udržitelný výnos. Co se týče odborné metodiky pro dosažení maximálního udržitelného výnosu, bude Komise žádat vědecké doporučení jednotlivě pro každý případ. Vůči odborné diskusi bychom neměli být zaujati unáhlenými soudy o tom, která metoda může být lepší v porovnání s jinými.
Nakonec, jak jsem již uvedl, je správné říci, že Evropský rybářský fond zajišťuje členským státům přidělení státní pomoci, aby přebudovaly rybářská loďstva v souladu se strategií maximálního udržitelného výnosu. Na toto bychom však neměli pohlížet jako na kompenzaci, protože odvětví rybolovu bude konečným adresátem nové politiky, ale jako na finanční podnět k uskutečnění přesunu.
Komise bude pokračovat v dialogu s odvětvím rybolovu a začne probírat speciální dlouhodobé plány pro několik druhů rybolovu s perspektivou maximálního udržitelného výnosu. Realizace takovýchto plánů zlepší stabilitu a produktivitu chovů a průmyslu.
Následujícím bodem je zpráva paní Patrieové jménem Výboru pro vnitřní trh a ochranu spotřebitelů o zelené knize o revizi právních předpisů v oblasti ochrany spotřebitelů.
zpravodajka. - (FR) Vážená paní komisařko, pane předsedající, dámy a pánové, ráda bych začala poděkováním paní komisařce Kunevové za naše plodné výměny názorů.
Proč tu máme zelenou knihu a zprávu Evropského parlamentu? Tento postup, jehož cílem je uvést do souladu a zmodernizovat evropské právní předpisy v oblasti ochrany spotřebitelů , tj. osm směrnic, přijatých v letech 1985 až 1999, má tři důvody.
Za prvé, některé evropské zákony jsou v důsledku rychlého rozvoje nových marketinkových postupů, zejména internetového obchodu, zastaralé.
Za druhé, v aktuálních právních předpisech se nachází mnoho vnitřních rozporů, protože obsahuje rozdílné právní definice totožných pojmů.
Za třetí, rozhodnutí, učiněné v minulosti, o volbě minimální harmonizace, které umožnilo členským státům zachovat si specifické vnitrostátní ustanovení, vedlo k roztříštěnosti právního prostředí. Platná pravidla totiž určují minimální evropský standard, ale nedefinují jedinou metodu, jako ho naplnit. Důsledkem je, že podle průzkumu Eurobarometru ze září 2006 je 50 % občanů opatrnějších při přeshraničních nákupech, zatímco 71 % je přesvědčených, že se obtížněji uplatňují práva občana při nákupu od prodejců sídlících v jiném členském státu.
Podobně je i pro hospodářské subjekty důležité, že budou využívat výhody bezpečného regulačního prostředí a budou mít k dispozici většinu vnitřního trhu, zahrnujícího téměř 500 milionů spotřebitelů. Jedním z úkolů této revize je dostat se na kvalitativní úroveň, která do jisté míry položí základy spotřebitelského kodexu. Jakou metodu ovšem použít? Evropský parlament plně podporuje metodiku navrhnutou Komisí. Konkrétně jde o smíšený nebo kombinovaný přístup. Na jedné straně je založený na definici horizontálního nástroje pro zajištění maximální harmonizace použitím stejných právních koncepcí v rámci aktuálních směrnic. Na straně druhé zabezpečuje potřebnou revizi některých odvětvových směrnic, v rámci níž se bude nadále uplatňovat minimální harmonizace.
Horizontální nástroj se musí vytvořit se záměrem shrnout základní práva evropských spotřebitelů. V první řadě bude obsahovat jednotnou definici pojmu "spotřebitel", která by podle Parlamentu měla platit pro každou fyzickou nebo právnickou osobu, konající z důvodů lišících se od jejího obchodu, podnikání nebo profesí. Pod pojem "profesionál" by měla spadat každá osoba, která jedná z důvodů souvisejících se svým obchodem, podnikáním či profesí. Můžete se ptát, proč je nevyhnutelná taková omezující definice "spotřebitele". V skutečnosti je to v zájmu samotných spotřebitelů. Existuje velké riziko, že rozšířením speciální ochrany, kterou poskytuje spotřebitelský zákon, na širší okruh ochraňovaných lidí by vznikla nižší úroveň ochrany. A tomu chceme předejít.
Za druhé, horizontální nástroj zajistí spotřebiteli právo na odstoupení od smlouvy v případě nákupu přes internet nebo při podomním prodeji. Podmínky výpočtu lhůty na odstoupení od smlouvy budou harmonizovány. V současnosti je lhůta na odstoupení od smlouvy, například u smluv na dálku, minimálně sedm dní, ale v některých zemích, jako je Německo a Finsko, zavedli čtrnáctidenní lhůtu. Harmonizovat se budou také způsoby uplatnění práva na odstoupení od smlouvy.
Za třetí, horizontální nástroj objasní, co se rozumí "nekalými podmínkami" smluv mezi profesionály a spotřebiteli. Bude sestavena černá listina zakázaných podmínek, šedá listina podmínek, o kterých se předpokládá, že jsou nekalé, a dalších podmínek, které by spotřebitel mohl prostřednictvím žaloby označit za nekalé.
Za čtvrté, trvání dvouleté zákonné záruky se prodlouží tak, aby zahrnulo také období, kdy se výrobky nepoužívají, neboť jsou v opravě.
Za páté, opakovaně se potvrdí právo na opravné prostředky a zpřehlední se jeho podmínky. Zejména horizontální nástroj bude schopen přizpůsobit se změně. Specifickými právními otázkami se budou nadále zabývat tzv. odvětvové směrnice. Ty budou z největší části předmětem minimální harmonizace, podle našeho názoru, s ustanovením o vzájemném uznávání, mechanismu, který bude třeba definovat, a to by mělo pomoci při řešení jakýchkoli právních sporů.
Ostatně má zpráva zdůrazňuje, že bez informací a bez schopnosti vyžadovat tyto opravné prostředky nemají spotřebitelé nic jiného než virtuální práva. Účinné uplatnění práv spotřebitelů si vyžaduje vnitrostátní a evropské informační kampaně, větší viditelnost a aktivnější roli evropských spotřebitelských středisek, stejně jako využití soudních a mimosoudních opravných prostředků.
Na závěr Parlament připomíná diskusi o kolektivním vymáhání. Jako zpravodajka se domnívám, že kolektivní vymáhání jako zvláštní prostředek řešení hromadných sporů je důležitou metodou, která si zasluhuje pozornost. Vyzývám Komisi, aby v následujících několika měsících zadala vypracování podrobné studie a právních návrhů. Musím však jednoznačně prohlásit, že evropská forma kolektivního vymáhání bude odlišná od americké hromadné žaloby, jejíž velmi proaktivní filozofie vede k agresivnímu ovlivňování spotřebitelů ze strany bezohledných právníků. Metody, které používají především k dosažení přiznání náhrady škody plnící represivní funkci, jsou právní kultuře evropských zemí úplně cizí.
Naopak, domnívám se, že evropský postup musí umožnit, aby asociace jménem všech občanů, kteří utrpěli podobné ztráty způsobené týmž nepoctivým profesionálem, jednaly ve prospěch získání odškodnění jednotným postupem a bez jakékoli přímé aktivity ze strany občanů.
Abych to uzavřela, chci říci, že tato zelená kniha obhajuje náročné cíle a já osobně doufám, že hlasování Parlamentu jasně naznačí cestu vpřed pro Evropu spotřebitelů.
členka Komise. - Pane předsedo, jsem skutečně velmi ráda, že tu dnes mohu být, abych s vámi prodiskutovala velmi důležité otázky, které otevřela zelená kniha o revizi právních předpisů v oblasti ochrany spotřebitelů .
Ráda bych začala co nejsrdečnějším poděkováním paní Patrieové, všem stínovým zpravodajům ve Výboru pro vnitřní trh a ochranu spotřebitelů i paní Wallisové, všem, kteří poskytli své názory Výboru pro právní záležitosti. Příprava této náročné zprávy byla skvělou týmovou prací a velmi úzkou spoluprací. Neříkám to jen ze zdvořilosti. Myslím to jako upřímné uznání usilovné práce Parlamentu.
Osm posuzovaných směrnic na ochranu spotřebitele je zaměřených na smluvní stránku prodeje nebo poskytování služeb. Těchto osm směrnic se zabývá, například prodejem zboží spotřebitelům, smlouvami uzavřenými na dálku, podomním prodejem a nekalými smluvními podmínkami. Všechny jsou však založené na minimální harmonizaci, čímž nás zanechávají ve spleti vnitrostátních předpisů, postavených nad normy Společenství. Tato roztříštěnost norem je pro spotřebitele matoucí a pro podniky nákladná.
To je důvodem, proč Komise začala 8. února 2007 velkou konzultaci - zelenou knihu o revizi právních předpisů v oblasti ochrany spotřebitelů. Cílem revizí je zjednodušit a upravit existující předpisy snížením nejednotnosti norem. To by nakonec mělo zvýšit důvěru spotřebitelů k vnitřnímu trhu a umožnit podnikům, zejména malým a středním, jednodušší obchodování v rámci EU.
Tento postup nám umožní přispět ke skutečně integrovanému maloobchodnímu trhu EU, což poskytne spotřebitelům nižší ceny i více možností výběru a bude i výrazným stimulem hospodářského růstu a zaměstnanosti.
Jsem ráda, že se Komise a Evropský parlament shodují na společném směřování v přístupu k této velmi důležité a náročné otázce. Vaše podpora bude významným momentem pro pokračování v naší práci a pro konkrétní návrhy.
Po přijetí zprávy Evropského parlamentu k zelené knize bude výsledek konzultací publikovaný na internetové stránce generálního ředitelství Evropské komise pro zdraví a ochranu spotřebitele. To se uskuteční v říjnu. Už nyní vám však mohu poskytnout náčrt výsledků v některých klíčových otázkách.
Zejména Komise vítá podporu Parlamentu pro smíšený přístup k revizi, sestávající z kombinací horizontálních aspektů úpravy nástrojů, které má řada různých směrnic společné, a zachovávající specifické aspekty v odvětvových směrnicích. Mohu vás již nyní informovat o tom, že tento smíšený přístup podporuje velká většina subjektů zainteresovaných v problematice zelené knihy.
Co se týká harmonizace, Komise vítá souhlas Parlamentu s cílem úplné harmonizace, tj. úplné harmonizace klíčových aspektů směrnic na ochranu spotřebitele, které jsou potřebné pro vytvoření vnitřního trhu pro podniky a spotřebitele.
Tuto podporu úplné harmonizace právních předpisů v oblasti ochrany spotřebitelů - nebo cíl úplné harmonizace - sdílí většina subjektů, zejména podniky a členské státy. Naproti tomu minimální pravidla zůstanou zachována v řadě oblastí. Komise se shoduje s Parlamentem, že v těchto oblastech by se mělo uplatňovat ustanovení o vzájemném uznávání, aby se zabezpečilo, že dodatečné požadavky vznesené členskými státy nevytvoří neopodstatněné bariéry vnitřnímu trhu.
O mnohých specifických otázkách, jako je harmonizace práva odstoupit od smlouvy ve všech právních předpisech v oblasti ochrany spotřebitelů, definice dodávky zboží nebo sestavení šedé a černé listiny nekalých smluvních podmínek na úrovni EU, většina respondentů k zelené knize vyjádřila názory, které jsou do velké míry v souladu se zprávou, o níž se dnes má hlasovat.
Na závěr bych vám chtěla poděkovat za váš závazek pomáhat evropským občanům, aby mohli užívat všech výhod vnitřního trhu. Těším se na spolupráci s vámi při plnění našich společných cílů a při vytváření vnitřního trhu pro občany.
zpravodajka stanoviska Výboru pro právní záležitosti. - Pane předsedající, ráda bych jménem Výboru pro právní záležitosti začala poděkováním paní Patrieové za její spolupráci na této zprávě. Výbor pro právní záležitosti samozřejmě velmi vítá zelenou knihu a je vděčný za to, že Komise počkala na názor Parlamentu.
(IT) Vážený pane předsedo, dámy a panové, opravdu se nemohu odvolávat na příslušný článek. Ráda bych však připomněla vaše včerejší vyjádření, že Evropská unie by neměla zasahovat do systémů zdaňování církví. Prohlásil jste také, že hovoříte sám za sebe. Domnívám se, že předseda Evropského parlamentu se nevyjadřuje sám za sebe k otázkám, které spadají do kompetence Komise nebo Evropské unie. Ráda bych proto řekla, že to, co jste prohlásil, považuji za nevhodné, neboť jste také mým předsedou, a já se domnívám, že otázka systémů zdaňování církví by se měla objasnit podle evropských pravidel.
Paní Frassoniová, mohu vás ujistit, že kolem tohoto se nedělo nic dramatického. Během rozhovoru pro tisk se mě zeptali na můj názor na záležitost, o které jste se zmínila. V onom rozhovoru jsem uvedl, že bychom vždy měli velmi pozorně posuzovat zásadu solidarity dříve, než přijmeme opatření na úrovni Evropské unie. Dál jsem už tuto otázku vůbec nerozebíral.
(IT) Vážený pane předsedo, dámy a panové, omlouvám se za prosazování tohoto bodu, ale odvolávám se na článek, podle nějž jste představitelem tohoto Parlamentu, a na články o korektnosti ve vztazích mezi evropskými institucemi.
V rozporu s tím, co jste právě řekl, je problém v tom, že probíhá vyšetřování Evropské komise, která požádala italskou vládu o informaci o riziku porušování zákona o konkurenci. Tento případ se netýká subsidiarity, ale nařízení EU. Vy jste doslova uvedl, že to necháme na italských orgánech. Jak to ale můžete říct, když se vyšetřování týká právě možného porušování zákona Společenství ze strany italských orgánů? Zde je rozpor ve vašich prohlášeních.
Pane Cappato, diskutovali jsme i o dalších záležitostech, které vás zvlášť znepokojují. Jde tu o to vnést do některých všeobecných zásad svěží vítr. Vůbec jsme nediskutovali o podrobnostech. Doporučuji se příliš neupínat na tuto otázku. Mimochodem, nikdo by nebránil evropské právo důrazněji než já. Pro mne je evropské právo vždy orientační bod. Takže nyní bych to rád ponechal, jak to je.
(IT) Vážený pane předsedající, dámy a panové, rád bych pouze zdůraznil, že předsedající Parlamentu, pan Pöttering, měl naprostou pravdu, když tvrdil, že hovořil jen sám za sebe. Připomněl bych panu Cappatovi, že Evropská unie nemá kompetence v otázkách konkurence v poskytování veřejných služeb.
Děkuji, pane Tajani, ale nyní bychom rádi tento bod uzavřeli.
písemně. - (FR) Těší mě, že Výbor pro občanské svobody, spravedlnost a vnitřní věci v souladu s doporučením mé kolegyně, paní Inger Segelströmové, jednohlasně schválil společný postoj Rady k speciálnímu programu Drogová prevence a informovanost jako součásti všeobecného programu Základní práva a spravedlnost.
Lituji, že ačkoli Rada přijala postoj Parlamentu, zároveň odmítla pozměňující a doplňující návrhy, jejichž cílem bylo dát Parlamentu možnost zablokovat rozhodnutí Komise o provádění programu, hlavně při volbě ročních priorit. Je mi také líto, že Evropská komise považovala za správné uvést ve svém prohlášení v plénu, že závazek doručit Evropskému parlamentu potřebné informace o návrzích ročních pracovních programů je mimořádným opatřením. Tento program je třeba spustit co nejrychleji a je štěstí, že výbor schválil společný postoj.
písemně. - (PT) Problém užívání drog vyžaduje přijetí souboru průřezových politik, zahrnujících kromě jiných aspektů i prevenci, léčení a reintegraci a také boj proti obchodování s drogami, organizovanému zločinu a praní špinavých peněz.
Takové veřejné politiky mají nejvyšší prioritu, protože užívání drog má vážné osobní i společenské důsledky, především mezi mladšími generacemi.
Doprovázet je musí další veřejné politiky, zaměřené na zlepšení životních podmínek lidí zajištěním přístupu k lékařské péči, potravinám, bydlení, školám, k postupnému vzdělávání a stabilní práci, a také ochrany práva na spravedlivou mzdu, svobodu tvorby i kulturního vyžití a sportu.
Speciální program Drogová prevence a informovanost, vypracovaný na úrovni EU, může s ohledem na své cíle a opatření pomoci zvýšit míru poznatků, zlepšit výměnu informací a předcházet užívání drog tím, že podpoří a doplní opatření každého členského státu. (Nedostatečná) částka téměř 21 milionů EUR, vyhrazená pro 27 členských států na období let 2007 až 2013, bude též k dispozici k praktickému a plnému využití.
písemně. - (FR) Hlasoval jsem pro výbornou zprávu svého skvělého českého kolegy Miroslava Ouzkého o Mezinárodním zdravotní řádu, který přehodnotilo v roce 2005 Valné shromáždění Světové zdravotnické organizace (WHO). Cílem tohoto řádu je bránit šíření chorob a chránit občany před těmito chorobami bez zbytečných a nákladných zásahů do mezinárodního obchodu. Tento mezinárodní zdravotní mechanismus je třeba urychleně zavést v koordinované podobě v rámci Evropského společenství, protože infekční choroby, jak upozorňuje má obdivuhodná francouzská kolegyně, paní Françoise Grossetête, představují hrozbu a problém pro každý stát.
Tyto zdravotní otázky opět otvírají problém kvality kontrol osob i výrobků na našich vnějších hranicích. Je nezbytné podpořit rozvoj Evropského střediska pro prevenci a kontrolu nemocí (ECDC), které bylo založeno v roce 2004, a také Evropského systému včasného varování a reagování na ohrožení zdraví veřejnosti, které musí vyvolat rychlé a soudržné zavedení mezinárodního zdravotního řádu (IHR) v členských státech EU.
písemně. - Protože jsme ke zprávě poslance Ouzkého o mezinárodním zdravotním řádu neměli rozpravu, dovolte mi vyjádřit se alespoň tímto způsobem k této problematice.
Zvýšený mezinárodní obchod, zvýšená mobilita v EU zvyšují hrozbu mezinárodních epidemií infekčních onemocnění v EU, resp. jejich přenosu ze vzdálenějších kontinentů do Evropy. Pokud má být reakce ve formě obrany proti těmto epidemiím efektivní, musí být jednotná a koordinovaná. Dnes máme v Evropské unii Evropské středisko pro prevenci a kontrolu nemocí (ECDC), které má v kompetenci boj proti těmto masovým epidemiím, a členské státy jsou zároveň členy Světové zdravotnické organizace, která vydala mezinárodní zdravotní řád rovněž upravující boj proti chorobám, které se mohou šířit z jednoho státu do druhého.
Komise vydala rozhodnutí o systému včasného varování a včasné reakce na prevenci a kontrolu přenosných onemocnění. Existují zároveň některé finanční nástroje, z kterých může EU čerpat, např. Evropský fond solidarity, akční program pro veřejné zdraví, a také nový nástroj rychlé reakce a připravenosti na závažné nouzové situace. Zároveň je zdravotnictví v rámci zásady subsidiarity v rukou členských států.
Při tomto komplexním systému četných právních předpisů na mnoha úrovních bude složité v případě hrozící epidemie reagovat rychle a jednotně. Zároveň je třeba víc propojit systémy EU a systémy členských států, abychom se nedostali do situace, kdy budeme mít evropské právní předpisy, které nebudou odpovídat připravenosti členských států rychle reagovat.
písemně. - (PT) Mezinárodní zdravotní řád, který přijala Světová zdravotnická organizace (WHO), je novým nástrojem na ochranu světového zdraví. Nahrazuje předcházející poválečné předpisy, které se soustřeďovaly na hraniční kontroly, hlavně na zdravotní kontrolu lodí a jejich posádek, a které zahrnovaly i mezinárodní očkování proti žluté zimnici, k němuž se později připojila i další očkování. Výskyt takových problémů veřejného zdraví, jako tuberkulóza a malárie, či dokonce nové choroby, jako ptačí chřipka a riziko pandemie chřipky, činí mezinárodní spolupráci a informování o veřejném zdraví ještě naléhavějším.
Nedávné hrozby epidemií a pandemií ukázaly, že žádný stát ani region nejsou vůči zdravotním problémům imunní a že není možné imunitu zaručit. Tyto nové předpisy podporují výměnu informací a nutí státy, aby koordinovaly svoje reakce na globální ohrožení, přičemž by si měly uvědomit, že všechny státy jsou důležité a vzájemná pomoc je nezbytná.
V Portugalsku se zdravotní kontrole hranic, mezinárodnímu očkování a doporučním pro turisty věnuje stále méně pozornosti, především proto, že vláda v současnosti zavírá regionální veřejná zdravotnická střediska. Bez dobrého systému vnitrostátní kontroly bude pozornost věnovaná těmto oblastem nadále upadat.
písemně. - (FR) Hlasovala jsem pro tuto zprávu. Před dvaceti roky infekční choroby nebyly vnímány jako velká hrozba. Dnes představují riziko a výzvu pro každý stát. Zdravotní rizika jako pandemická chřipka, malárie a tuberkulóza jsou hrozná z důvodu mutace virů, jejich zvyšující se odolnosti vůči antibiotikům a slabých zdravotnických systémů.
Nová zdravotní rizika představují i onemocnění vyvolaná potravou, chemické, biologické nebo nukleární nehody či útoky, průmyslové znečištění a klimatické změny. Tyto hrozby mohou ohrozit životy milionů osob v několika státech.
Rozšiřující se globalizace a růst mezinárodních toků a obchodu jsou faktory, které situaci zhoršují. Mezinárodní spolupráce při kontrole infekčních chorob je proto nevyhnutelná. Z toho důvodu je důležité vyhnout se jakémukoli zbytečnému zásahu do mezinárodní dopravy a obchodu.
Tato zpráva představuje pro členské státy další podnět k pokračování v přípravách společných akcí založených na výměně osvědčených postupů. Stejně důležité je také zavedení systémů včasné výstrahy v případě vážných pandemií v sousedních a třetích státech.
písemně. - Rád bych se vyjádřil ke zprávě Ouzký - Mezinárodní zdravotní řád -, kterou jsem při hlasování podpořil.
Tento právní nástroj je žádoucí, pro cílené zabezpečení prevence, ochrany a hlavně kontroly v případě šíření choroby, přičemž zároveň zabezpečuje, aby reakce sektoru veřejného zdraví byla úměrná vzniklým rizikům.
Tato norma, která byla poprvé přijata členskými státy Světové zdravotnické organizace (1951), byla již čtyřikrát upravena. Současné znění umožní její postupné provádění, počínaje červnem 2007.
Toto nařízení obsahuje jasně definované interpretace stanoviska EU ze strany Komise a rovněž vyjasňuje úlohu Evropské unie v provádění Mezinárodního zdravotního řádu. Bere přitom ohled na existenci a úlohu Evropského střediska pro prevenci a kontrolu nemocí - ECDC a systém včasného varování při ohrožení veřejného zdraví - EWRS.
Vítám přijetí tohoto nařízení, které dále přispěje k ochraně zdraví našich občanů.
písemně. - (FR) Hlasoval jsem pro návrh usnesení, předložený více politickými skupinami, včetně skupiny Evropské lidové strany (Krestanských demokratů) a Evropských demokratů (PPE - DE) o cílech EU na 8. zasedání konference stran k úmluvě OSN o boji proti dezertifikaci, která se bude konat ve dnech 3. až 14. září 2007 v Madridu. Jedním ze závažných důsledků současného oteplování planety je, že vypařováním vysychají prameny a snižuje se průtok a výška hladiny vody v řekách a v zásobnících podzemní vody, čímž se ničí povrchová struktura půdy. Podle Programu OSN pro životní prostředí (UNEP) dezertifikace v současnosti postihuje přibližně 25 % až 30 % plochy světové souše a ohrožené jsou 1,2 až 2 miliardy osob v nejméně 100 zemích. Dezertifikace se celkově zvětšuje, což vede k bídě, nucené migraci a ke konfliktům. Z mého pohledu potřebuje Evropská unie naléhavě zavést evropskou politiku v oblasti vody, nejen ve vztahu ke kvalitě, ale i ve vztahu k jejímu množství.
písemně. - Podporuji společné usnesení k Úmluvě OSN o boji proti dezertifikaci a k pokračujícímu zasedání v Madridu. Jak víme, dezertifikace postihuje 20 až 30 % plochy světové souše a 1,2 - 2 miliardy osob v nejméně 100 státech, z nichž mnoho žije v hluboké bídě.
Jako důsledek klimatických změn a lidských zásahů, včetně odlesňování a nadměrného obdělávání půdy, se stále větší část světa mění v poušť. Výsledkem je rostoucí chudoba, nucená migrace a konflikty. Nejkřiklavějším příkladem je Dárfúr, kde dezertifikace vyvolala složitý konflikt mezi pastevci a zemědělci, zemědělci se museli stěhovat na východ na půdu pastevců a výsledkem jsou stovky tisíc utečenců, znásilněných, zmrzačených a zavražděných lidí. Pouze mohutný a rychlý mezinárodní zásah může zabránit tomu, aby nebyl Dárfúr jen prvním z mnoha podobných konfliktů, jejichž skrytou příčinou je dezertifikace.
písemně. - (PT) Bez ohledu na rozdílné názory vědců na problémy životního prostředí není pochyb, jak je to uvedeno v usnesení, že extrémní klimatické jevy, jako jsou povodně a sucha spojené s klimatickými změnami, se vyskytují stále častěji a s horšími následky, čímž se zvyšují rizika i negativní hospodářské a sociální důsledky dezertifikace.
Zároveň nelze pochybovat o tom, že tyto negativní důsledky pociťují přímo postižené země, ale i sousední země. Přinejmenším proto, že Evropská unie musí mít na zřeteli, že její příhraniční území podléhají procesu dezertifikace, musí následující vrcholná schůzka EU - Afrika řešit tento problém důsledně a soudržně.
Nasledujícím bodem je rozprava o šesti návrzích usnesení k Barmě.
autorka. - (LT) Touto diskusí a usnesením, o kterém za malou chvíli budeme hlasovat, upozorňuje Evropský parlament členské státy EU, další instituce EU a mezinárodní společenství na situaci v oblasti lidských práv v Barmě. Tuto zemi často nazývají rájem pro turisty, ale má daleko od ráje pro lidi, kteří tam žijí. Zatím poslední provokací vládnoucího režimu vůči občanům bylo 500% zvýšení cen paliv minulý měsíc. Není divu, že takové rozhodnutí vyvolalo nespokojnost a veřejné protesty, které byly a stále jsou brutálně potlačovány. Mnoho protestujících bylo zbito a uvězněno. Abychom si uvědomili rozsah, v jakém režim utlačuje své občany, a čeho je schopen, stačí si jen připomenout události z roku 1988, situaci nositelky Nobelovy ceny míru http://nobelprize.org/nobel_prizes/peace/laureates/1991, pokus o její zavraždění v roce 2003, jakož i fakt, že od roku 1996 režim zničil více než 300 vesnic a nuceně vystěhoval víc než milion lidí. Pro tento režim je typická mimořádná brutalita. Seznam jeho zločinů obsahuje znásilnění, mučení, nucené práce a využívání dětských vojáků. To všechno mezinárodní společenství nepochybně vidí a my bychom neměli dovolit, aby nedávné události přerostly do represí větších rozměrů.
Zločiny a porušování lidských práv vládnoucím režimem v Barmě zasluhuje náš odsudek. Vyjadřujeme svou solidaritu s barmským lidem a žádáme, aby uvěznění demonstranti byli okamžitě propuštěni a aby Aun Schan Su Ťij bylo umožněno žít hodnotný život a jednat svobodně. Velká odpovědnost dnes dopadá i na některé země v této oblasti, např. Čínu a Indii, které mají možnosti situaci ovlivnit s cílem dosáhnout urovnání konfliktu v Barmě civilizovaným způsobem.
autor. - (PT) Vážený pane předsedající, paní komisařko dámy a pánové, před čtyřmi lety jsem měl v tomto Parlamentu možnost kritizovat zřejmé porušování lidských práv v Barmě. Tenkrát jsem doufal, že bychom v budoucnosti mohli vidět zlepšení.
To, bohužel, nenastalo. Jakkoli se porušování lidských práv v Barmě do jisté míry změnilo, situace se ve skutečnosti výrazně zhoršila. Vypovězení Mezinárodního červeného kříže ze země je v tomto ohledu víc než symbolické. Ukazuje se, že jde o absolutně netolerantní režim. My v Evropské unii se však musíme podívat na svoji politiku vůči takovým přestupkům. Je těžké uvěřit, že jsme za sedm let neměli vrcholné setkání s Afrikou o situaci v Zimbabwe, kde vládne mimořádně násilný režim, který nerespektuje lidská práva. Pokud jde o Barmu, nemůžeme tvrdit totéž: obchodní zájmy v Asii jsou pochopitelně důležitější než ty v Africe! To se mi nezdá být přijatelné.
autor. - Pane předsedající, Barma je držitelem hanebného rekordu, kdy v čele státu je jedna z nejdéle trvajících stále existujících vojenských diktatur. Barma je pod totalitním vojenským režimem už 45 let. Jako bývalá britská kolonie přežila Barma utrpení traumatizujícího postkoloniálního období, které bylo živnou půdou pro pevné nastolení vojenské vlády.
Armádní generálové vládnou v zemi od roku 1962 a barmský lid trpí krutým porušováním svých lidských práv. Navíc, generálové pro svou nekompetentnost učinili z Barmy jednu z nejchudších zemí Asie, změnili ji na společnost, ve které korupce dosáhla obrovských rozměrů. Krom toho se Barma pro zbytek světa stala rakovinovým nádorem. Země je totiž intenzivně zapojená do obchodu s heroinem ve velkém rozsahu; je hlavním exportérem této smrtící drogy.
Nejmocnější postavou v Barmě je dnes generál Than Šwe, osoba s pochybnou psychickou stabilitou, který je údajně chorobně introvertní a pověrčivý a často přijímá závažná státní rozhodnutí po konzultacích s astrology. Barma je přitom země obdařená jedinečnými přírodními krásami, mimořádně úrodnou půdou a bohatými zásobami nerostů a také významnými ložisky ropy a plynu. Toto všechno bylo zdrojem přitažlivosti pro zahraniční investory. Bohužel, zisk z těchto investic se nedostal k obyvatelům Barmy a většinou skončil v kapsách diktátorů a jejich kolaborantů.
Naděje na návrat k demokratickému vládnutí se objevila v roce 1990, když Národní liga pro demokracii (NLD) vyhrála celostátní volby. Ale generál potlačil všechny pokusy o demokratizaci a vůdkyně NDL, paní Aun Schan Su Ťij nejenže nedostala možnost převzít moc, ale ocitla se v domácím vězení, a to navzdory mezinárodním protestům.
Barma byla v minulosti při mnoha příležitostech předmětem usnesení tohoto Parlamentu o lidských právech. Některé sankce se uplatňují už mnoho let. To všechno bylo zbytečné hlavně proto, že se barmský vládnoucí režim teší podpoře Číny. Pravda je, že pokud skutečně chceme ovlivnit demokratické změny v Barmě, musíme svá obvinění a svou pozornost nasměrovat na čínskou vládu. Můžeme vyvíjet tlak na Číňany například hrozbou obchodních sankcí a embarga na investice v Číně. Když budeme mít dostatek odvahy udělat to, budeme mít příležitost změnit věci v Barmě k lepšímu. Pokud ne, obávám se, že toto usnesení, jako i všechna předešlá, skončí v odpadkovém koši generála Than Šwea.
autor. - (PL) Vážený pane předsedající, jako obvykle nás čtvrteční odpoledne zastihlo u diskuse o případech porušování lidských práv ve světě. Pokud bychom sestavili seznam všech zemí, společností a národů, které porušují lidská práva a následně jsou předmětem našich rozprav, pokryl by podstatnou část naší planety. Měli bychom si uvědomit, že se lidská práva neporušují jen v chudých zemích. Často se to děje i v zemích, které možná nejsou nijak bohaté, ale rozvíjejí se, jako Rusko. Některé z těchto zemí se dokonce vykazují demokratickými volbami. K porušování lidských práv může docházet i v zemích, jako je Čína, která rychle postupuje po žebříčku světového bohatství.Zároveň máme co do činění i s nejchudšími zeměmi.
Pane předsedo, domnívám se, že bychom měli zvážit, zda bychom se jednou neměli vzdát naší rozpravy a požádat Evropskou komisi, aby nám předložila svoje představy o řešení případů porušování lidských práv ve světě. Tento návrh předkládám proto, že o porušování diskutujeme čtvrtek co čtvrtek, neustále kritizujeme, ale co z toho? Porušování lidských práv zjevně vede k nepřehledné síti souvislostí. Je třeba říci, že jedna z těchto souvislostí se týká spolupráce mezi různými velkými finančními a hospodářskými institucemi, které jsou ve všeobecnosti zcela legální, a kriminálními režimy, které jsou u moci v příslušných zemích.
Ukázalo se, že existuje skupina velkých finančních společností, které spolupracují s některými pohlaváry a místními diktátory při utlačování jejich vlastních lidí. Je smutné, že je to často případ těch zemí, které se měly dobře v koloniálním období. Je pravda, že je řídily koloniální mocnosti, ale kriminální propojení mezi velkými zahraničními finančními subjekty a místními režimy bylo méně běžné. Jak správně poukázal pan Matsakis, propojení tohoto druhu jsou i v Barmě, abychom uvedli alespoň jeden příklad. Dá se s tím něco dělat?
autor. - (DE) Pane předsedající, dnes odpoledne diskutujeme o třech státech, Barmě, Sieře Leone a Bangladéši, které se řadí mezi nejchudší na světě, i když se to týká jen jejich obyvatelstva, ale nikoli států samotných. Důvodem je samozřejmě nedostatek demokracie, i když situace v těchto třech zemích se v tomto směru výrazně liší, dále vykořisťování obyvatelstva a především porušování lidských práv všemožnými způsoby. Obsah jejich výčtu v tomto prvním usnesení o Barmě je obzvlášť šokující. Je to doopravdy hrozné a pro nás, privilegované Evropany, by to měl být budíček. Z případů krutého zacházení vojenského režimu s jednotlivci, a hlavně s různými menšinami, bych zde rád připomněl hlavně příslušníky etnické skupiny Karen, vstávají hrůzou vlasy na hlavě. Nemůžeme stát stranou a jen přihlížet.
Rád bych řekl něco, co není v tomto návrhu zdůrazněné. Zelení velmi rádi podpoří obsah tohoto návrhu, protože je z hlediska sociální politiky i z pohledu lidských práv úplně oprávněný. Domnívám se však, že environmentální katastrofu, způsobenou tímto vojenským režimem, je nutné důrazněji připomenout. Rád bych vám uvedl příklad. Existují plány na výstavbu obrovské přehrady, která povede k nucenému stěhování 10 milionů lidí - jen si to na okamžik představte. Aktivitám tohoto vojenského režimu se dá čelit jen nejtvrdšími společnými opatřeními EU, OSN a národů celého světa.
jménem skupiny PPE-DE. - (GA) Vážený pane předsedající, jsem šťastný, že budu poprvé mluvit v Parlamentu o tak důležitém tématu, jakým jsou lidská práva.
Dnes musíme znovu ostře reagovat na nepřijatelné akce vojenské vlády v Barmě. Poslední naléhavé usnesení k Barmě jsme přijímali teprve v červnu. Nedávný tvrdý zákrok proti pokojným protestům občanů, kteří demonstrovali za svoje právo sdružovat se, si vysloužil opět další odsouzení Evropským parlamentem. Vládnoucí Státní rada pro mír a rozvoj (SPDC) projevila neúctu k svým vlastním občanům ještě výrazněji, když nedávno zavedla zvýšení cen pohonných látek o 500 %. SPDC chce zjevně svůj lid ještě víc ožebračit. Ale barmští občané projevili nezlomné hrdinství, když vyšli demonstrovat do ulic. Policie demonstranty nejen brutálně bila, ale mnohé i pozatýkala. Znovu byli uvěznění členové studentské skupiny Generace 88. Vyzývám k okamžitému a bezpodmínečnému propuštění všech, kteří byli zadržení od začátku protestů, a zrovna tak i paní Aun Schan Su Ťij , pravděpodobně nejznámější uvězněné demokratické vůdkyně na světě. Navíc nová ústava, kterou nedávno vypracoval Národní shromáždění v Barmě, je podvod z jednoduchého důvodu, protože do procesu její přípravy nebyl zapojený žádný z demokraticky zvolených příslušníků opozice. Tento Parlament nyní iniciuje výzvu na svolání krizového zasedání Rady bezpečnosti OSN, aby posoudila nedávné události v Barmě. Potřebujeme silnou a závaznou rezoluci o Barmě na této úrovni, neboť krize má nyní dopad na celkovou bezpečnost této oblasti. Země jako Čína a Rusko, které zabránily přijetí poslední rezoluce Rady bezpečnosti OSN o Barmě a Číně, musí hrát zodpovědnější úlohu ve vztahu k této zemi. Měly by poskytnout podporu jakékoli budoucí rezoluci OSN.
Jediné, co zlo potřebuje ke svému vítězství, je pasivita dobrých lidí. Zatímco barmská vláda páchá zvěrstva na svých vlastních lidech, je mezinárodní společenství aktivní jen málo. Jak dlouho můžeme ospravedlňovat to, že necháváme vládnout zlo?
jménem skupiny PSE. - Pane předsedající, před téměř deseti lety jsem měl tu čest navštívit paní Aun Schan Su Ťij v domácím vězení v Rangúnu. Tehdy absolutně jasně řekla, že cestu vpřed vidí pro Barmu v uvalení přísných sankcí vůči tamějšímu režimu ze strany EU. V průběhu deseti let se změnilo jen málo. Naše sankce jsou neefektivní. Ona je stále uvězněná. A jak vidíme, úpadek hospodářství pokračuje.
Vítám prohlášení pana Gordona Browna z minulého týdne, že bude iniciovat postup vůči Barmě, a vítám v našem usnesení odstavec 10, uznávající důležitou úlohu, kterou ve vztahu k Barmě nyní sehrává Sdružení národů jihovýchodní Asie (ASEAN), odstavec 14, požadující, aby Čína, Rusko a Indie vyvinuly co největší nátlak na současný režim, a odstavec 20, požadující novou rezoluci Rady bezpečnosti OSN. To je jediný způsob, jak můžeme posílit globální reakci a vyvinout tlak na režim, aby se nakonec poddal a zlomil.
jménem skupiny IND/DEM. - (PL) Vážený pane předsedající, toto je během tohoto volebního období již třetí příležitost, kdy se zapojuji do rozpravy o lidských právech, abych promluvila o sociální a politické situaci v Barmě. Lidská práva se v této zemi porušují mnoho let. Rozšířené je pronásledování, nejen prodemokratických aktivistů, ale i ostatních obyvatel, z nichž 30 % žije na pokraji chudoby. Lidé musí vykonávat nucené práce a násilně je stěhují.
Protesty a pronásledování tentokrát zesílily po 500% zvýšení cen paliv, které vláda přestala dotovat. Organizace ochránců lidských práv vysílají alarmující informace o uvěznění okolo 100 aktivistů a o nelegálním zadržování paní Aun Schan Su Ťij , nositelky Nobelovy ceny míru, již další rok.
Podporujeme toto usnesení. Nebude mít však žádný vliv na situaci v Barmě. Režim, který je nyní u moci, nereaguje na žádný tlak, a proto jsou nutná radikálnější opatření.
(PL) Vážený pane předsedající, toto není první rozprava o případech porušování lidských práv, demokracie a právního státu v Barmě. A určite nebude poslední. Když jsme včera diskutovali o usnesení k Barmě ve skupině PPE-DE, dospěli jsme k závěru, že návrh usnesení je velmi dobrý, ale situace v Barmě je kritická. Jsem si jist, že mnozí z nás by chtěli, aby se věci vyvíjely jiným směrem a aby situace v Barmě byla taková, že by nebylo nutné přijímat žádné usnesení.
V Barmě armáda pacifikuje regiony obývané etnickými menšinami. Armáda pravidelně vězní opoziční aktivisty a pronásleduje obyčejné občany, kteří protestují proti zvyšování cen a proti dalšímu snižování životní úrovně, která je už nyní katastrofálně nízká. Co s tím můžeme udělat? Evropská rada by měla připravit podrobnou studii slabých stránek systému sankcí a učinit z nich skutečně užitečnou a účinnou zbraň v boji proti politickému režimu v Barmě.
Je nutné i nadále vyvíjet tlak na Čínu a Rusko tak, aby se situace v Barmě dala projednat v Radě bezpečnosti OSN. Navíc bychom měli vyvinout veškeré úsilí k zabezpečení toho, že pomoc EU, která během následujících pěti let dosáhne výšky 65 milionů EUR, směřovala přímo k občanům Barmy a nesloužila k podpoře režimu.
(DE) Vážený pane předsedající, vojenská diktatura v Barmě pravidelně figuruje v programu Evropského parlamentu pro závažné nejbrutálnější porušování lidských práv. Jako všichni předřečníci, i my s lítostí sledujeme tvrdé zákroky proti pokojným demonstracím, které byly namířené proti masivnímu zvýšení cen paliv o 500 %. Toto zvýšení cen paliv vedlo k zdvojnásobení cen dopravy a k velkému růstu cen základního zboží a služeb, a to vše na pozadí katastrofální sociální situace v Barmě, kde 90 % obyvatelstva žije pod hranicí chudoby, z méně než jednoho dolaru na den, přičemž každé třetí dítě ve věku pod pět let trpí vážnou podvýživou.
S lítostí sledujeme násilné útoky na civilisty, především brutální útoky na ženy, a zadržování více než 100 osob. Vyzýváme k jejich okamžitému a bezpodmínečnému propuštění, včetně propuštění vůdců studentského hnutí Generace 88. Ráda bych zdůraznila, že bychom měli zvýšit tlak na Čínu, Indii a Rusko, aby tyto země využily svého vlivu a přitlačily na barmský režim a aby ho přestaly zásobovat zbraněmi. To by mohlo vést k výraznějšímu zlepšení situace.
Pane předsedající, máme další usnesení o příšerném porušovaní lidských práv, které v Barmě stále pokračuje. To se v poslední době ještě rozšířilo. Nelegální domácí vězení je pro nevinnou ženu nepřijatelné. Barma je fakticky vězeňský stát, který funguje pod represivním systémem vojenské vlády.
Nasledujícím bodem je rozprava o šesti návrzích usnesení o Bangladéši.
autor. - Pane předsedající, Bangladéš je země, kterou jsem navštívil mnohokrát a kterou mám velmi rád. Samozřejmě, v Londýně mám mnoho přátel bangladéšského původu a tamní politickou situaci sleduji velmi pozorně.
V usnesení se potvrzuje, že situace se v posledních měsících výrazně zhoršila, takže jsou tam nyní reálné obavy o zákonnost a pořádek, lidská práva a, samozřejmě, samotné přežití demokracie v zemi, na kterou se toto usnesení zaměřuje.
Když byl v lednu pozastaven volební proces, myslím, že většina z nás doufala, že to bude jen otázka týdnů, než se volby budou moci uskutečnit. Ale z týdnů se staly měsíce a z měsíců se nyní staly roky, než bude moci vzniknout demokraticky zvolená vláda.
Mezitím máme neústavní a neuspokojivou situaci dočasné civilní vlády s podporou armády, která se snaží udržovat zákonnost a pořádek v ovzduší rostoucí beznaděje a násilí. Dva bývalí premiéři jsou ve vězení. Na univerzitě proběhly nepokoje. Výsledkem jsou stovky uvězněných, včetně členů akademické obce, a obvinění z násilností a mučení.
Toto nemůže byt cesta vpřed! Jak jasně uvádí odstavec 11, jsem si jist, že my, v Evropském parlamentu, jsme připraveni pomoci a asistovat při návratu demokracie do Bangladéše v co nejkratší době.
autor. - Pane předsedající, Bangladéš je rozlohou přibližně stejně velký jako Řecko, ale má téměř dvakrát více obyvatel než Německo. Samostatným státem se stal až v roce 1971 po letech občanské války, do které byly zapojeny sousední bývalé britské kolonie, Pákistán a Indie. Bangladéš trpěl 15 let pod vojenskou diktaturou, a i když byla v roce 1990 nastolena civilní vláda, země je daleko od toho, aby měla skutečnou demokracii.
Dnes tento velmi chudý národ sužuje všeobecně rozšířená korupce, zásahy armády do politiky, závažné porušování lidských práv, zákazy politických aktivit, diskriminace žen, náboženský extremismus a dlouhý seznam dalších nešvarů, z nichž některé jsou zmíněny i v usnesení. Navzdory tomu, že je jasně uvedeno v bodě odůvodnění N: "EU a Bangladéš mají dobré dlouhodobé vztahy a jsou významnými hospodářskými partnery". To je pravda, ale jen pokud jde o výběr našich přátel a partnerů a pokud jde o úspěšnou pomoc takovým spřáteleným státům zlepšit stav jejich prosperity, úroveň demokracie a zákonnost.
Upřímně řečeno, EU se snažila zlepšit situaci v Bangladéši, ale snažila se dostatečně? Byla pomoc poskytovaná Bangladéši směřována správně ke zlepšení výrobní infrastruktury země, nebo byla přesměrována do kapes zkorumpovaných úředníků? Byl vyvíjený tlak na armádu, aby přestala zasahovat do politického života země, dostatečně silný a rozhodný, nebo byl slabý a neefektivní?
Každý si může odpovědět na tyto otázky sám. Můj názor je však takový, že jsme daleko od toho, abychom dělali to, co je třeba. Naléhavě potřebujeme přehodnotit svou politiku vůči Bangladéši, včetně zavedení sankcí a jistě včetně striktního upozornění sousednímu Pákistánu a Indii, aby odolaly pokušení vměšovat se do vnitřních záležitostí Bangladéše.
autor. - Pane předsedající, podobně jako můj kolega, pan Robert Evans, i já zastupuji v Londýně náš region, víc než 150 000 voličů bangladéšského původu.
Bangladéš je velkou a strategickou jihoasijskou zemí a opět se jednou, bohužel, ocitl ve zprávách kvůli srpnovým studentským demonstracím a zatčení tří bývalých předsedů vlád v rámci procesu boje proti korupci, ale v nešťastné a zvrácené podobě pokusu o potlačení demokratických, i když hluboce rozdělených, politických tříd.
Dočasná vláda ubezpečila EU a USA, že přistoupí k demokratickým volbám koncem roku 2008, jen co bude proces volební registrace ukončen a dostatečně chráněn před volebními podvody. Časový rozvrh se však zdá být příliš dlouhý a existuje podezření, že armáda, která se nedávno politicky profilovala, touží radikálně změnit politický vzhled země tím, že odstraní z oběhu dvě protagonistky, bývalé předsedkyně vlád, paní Sheikh Hasinovou a paní Khaleda Ziaovou. Je těžké pochopit, proč je až do procesu nepropustili na kauci, a navíc, proč počáteční zatčení byla tak melodramatická a bez řádného postupu v rámci mimořádných pravomocí - jejichž zrušení správně toto usnesení žádá. Vzpomínané usnesení též požaduje přítomnost diplomatických pozorovatelů EU během procesů s oběma dámami.
Západní poskytovatelé pomoci, samozřejmě, Bangladéš velmi pozorně sledují. Jsou znepokojeni zhoršováním situace v oblasti lidských práv v posledních letech a též nárůstem islamistické radikalizace společnosti i odklonem, což je velmi smutné, od původního kurzu sekulární demokracie s více stranami - model, který by pro tuto zemi měla EU dál pevně podporovat.
autor. - (PL) Vážený pane předsedající, další zemí, o které budeme dnes odpoledne vést rozpravu, je Bangladéš, kde se též často porušují základní práva. Po vyslechnutí všech těchto jednotlivých případů se musíme divit, jak může taková situace existovat ve světě, který je stále víc vystaven takzvané globalizaci, který je propojen hospodářskými organizacemi a ještě více politickými organizacemi, ve světě, který zažil vznik Organizace spojených národů a Evropské unie na našem vlastním kontinentu, ve světě, kde existuje tolik organizací, požadujících úctu k lidským bytostem. Mohli bychom si položit otázku, proč nenastává globalizace základních humanitních principů.
Vypadá to jako problém, který postihuje naši dobu a naše organizace. Každého zajímá politika a hospodářství, ale když dojde na lidský rozměr politiky a hospodářství, aby skromní obyčejní lidé netrpěli, ukazuje se, že jsme bezmocní.
Komisařka Redingová před chvílí při diskusi o Barmě řekla, že nám opět hrozí bezmocnost a selhání při reakci na tuto nespravedlnost. Musíme však pochopit, že je potřebné podniknout určité kroky a že existuje nerovnováha mezi rozsahem našich politických a hospodářských aktivit a mírou souladu se standardními základními právy.
Rád bych též upozornil na jinou otázku. V prohlášení je narážka na výskyt pronásledování, mimo jiné z náboženských důvodů. Rád bych upozornil, že náboženské pronásledování je všeobecně, i když ne vždy, namířeno proti křesťanům, hlavně proti katolíkům. Na globální úrovni jsou katolíci momentálně skupina, jejíž členy nejčastěji pronásledují a zabíjejí kvůli jejich víře. Měli bychom se držet faktů. Když mluvíme o pronásledování, měli bychom pamatovat, kdo koho pronásleduje.
autor. - (SV) Vážený pane předsedající, myslím si, že Bangladéš byl zemí velkých nadějí. Má náboženskou svobodu, ženy ve venkovských oblastech mají přístup k mikropůjčkám a mohli jsme vidět počínající rozvoj místního hospodářství.
Tyto pozitivní trendy se však rychle otočily, protože v zemi se šíří strach. Zatýkáni jsou novináři, právníci, političtí činitelé a studentští aktivisté, podle vlády s cílem zastavit korupci. Pokud to mohu tak říci, posadit každého do vězení je, bez zveličování, špatný způsob boje proti korupci. Slibujeme, že pomůžeme Bangladéši na jeho cestě k demokracii, ale k tomu musí být i vůle na straně vlády.
Než skončím, chci připomenout něco, co je v usnesení, ale o čem bude zřejmě málokdo mluvit. Podle mě je to však důležité, neboť jsem strávil velmi mnoho času s lidmi ve slumech. Za starého režimu to byli lidé z vládnoucí třídy, kteří získali půdu. Když se vláda pokoušela získat tuto půdu zpět, miliony chudých lidí, chudých rolníků a lidí ve slumech, byly násilně vystěhovány z domovů, z posledního kousku naděje na přežití, kterou měli v podobě malých kousků půdy. Když bojujeme za demokracii v Bangladéši, musíme myslet i na tyto lidi, protože oni mají nejslabší hlas ze všech. Oni mají ze všech nejmenší moc.
jménem skupiny PPE-DE. - (PL) Vážený pane předsedající, situace v Bangladéši je skutečně znepokojující. Je potřebné podniknout kroky s cílem uskutečnit volby ve stanoveném termínu. Existují však obavy, že pracovní program volební komise, představený v červenci 2007, nebude včas splněn. Měli bychom připomenout, že pozorovatelská mise Evropské unie skončila 22. ledna, kdy svou pomoc stáhla i OSN.
Nemůžeme Bangladéš v tomto stádiu opustit. Musíme tam vyslat pozorovatele s širokou působností. Pozorovatelé by měli též monitorovat probíhající výkony trestů a věznění obyčejných občanů. Mimořádně důležité je vyvíjet nátlak na úřady, aby zajistily svobodu studentům zatčeným během protestů 28. srpna 2007. Měli bychom reagovat rychle a poskytnout rozsáhlou pomoc. Pokud to nedokážeme, nemůžeme očekávat, že se volby budou konat ve stanoveném termínu.
jménem skupiny PSE. - (PL) Vážený pane předsedající, uplynul téměř rok od posledního usnesení Evropského parlamentu o Bangladéši. Navzdory našim vysokým očekáváním se situace v zemi zhoršila. Volby plánované na leden tohoto roku se neuskutečnily a byly odložené na konec roku 2008. Dočasná vláda vyhlásila s podporou armády výjimečný stav.
Současné vedení otevřeně potlačuje všechny politické aktivity, jakož i svobodu tisku a dalších médií. Mezi uvězněnými jsou i dvě bývalé předsedkyně vlády, 160 špičkových politiků a víc než 100 000 dalších občanů. Brutální potlačení studentských protestů proti armádě na univerzitě v Dháce v srpnu tohoto roku vzbudilo vážné znepokojení na mezinárodní úrovni.
Ve světle uvedených událostí by Rada a Evropská komise měly situaci pozorně sledovat. Především by měly tlačit na to, aby režim povolil nezávislým institucím a politickým stranám vykonávat své aktivity. Je nutné vyslat tam další pozorovatelskou misi a poskytnout technickou pomoc jako pozitivní příspěvek k přípravě svobodných demokratických voleb. Situaci v Bangladéši bude možné účinně stabilizovat, jen pokud se na tom budou společně podílet všechny zainteresované strany.
jménem skupiny ITS. - (NL) Vážený pane předsedající, je jistě dobře, že se situace v oblasti lidských práv v Bangladéši odhaluje zde, na severní polokouli. Konec konců, viděli jsme, jak se současný režim pokouší umlčet legitimní politické protesty studentů a novinářů jejich svévolným zatýkáním a vězněním. Jakmile se nová vláda v lednu 2007 dostala k moci, uvězněných bylo už víc než 250 000. Od vyhlášení výjimečného stavu je armáda zodpovědná za nespočetné případy mučení a vražd.
Rád bych však otevřel další problém, který je v tomto státě endemický a vyskytuje se bez ohledu na změny vlády. Jde o věc, kterou často přehlížejí všechny druhy organizací zabývající se lidskými právy, protože jde zjevně o něco, o čem se jednoduše nemá mluvit. Hovořím o masovém a systematickém znásilňování gangy, které se odehrává v Bangladéši. Násilí vůči ženám a mladým děvčatům je jedním z nejohavnějších porušování lidských práv v tomto islámském státě. Tento druh násilí zahrnuje sexuální a domácí násilí, znásilňování gangy, polévání žen kyselinou a vraždy ze cti. Ať už to lidé chtějí slyšet, nebo ne, je nepopiratelné, že prostřednictvím těchto ukrutností mají extrémističtí muslimové v úmyslu očistit Bangladéš od náboženských menšin, aby zemi přeměnili na monolitní islámský stát. Žádná z bangladéšských vlád nedokázala zasáhnout, a to je opravdu ostudné. Bangladéš v roce 1984 ratifikoval Úmluvu OSN o odstranění všech forem diskriminace žen. Je nejvyšší čas, aby Parlament bangladéšské vládě vyslal velmi jasný signál a připomněl jí zodpovědnost za tento stav.
(ET) Dámy a pánové, ani pro Evropskou unii, ani pro OSN není lehké přerušit volební pozorovatelskou misi. Žel, v Bangladéši jsme to museli udělat. V lednu byly s pomocí armády pozastaveny demokratické aktivity v zemi, kde obě hlavní strany vedou ženy, což je jediný případ svého druhu na světě.
Nasledujícím bodem je rozprava o šesti návrzích usnesení o financování zvláštního tribunálu pro Sierru Leone.
Chci připomenout, že někteří naši kolegové jsou právě v Sieře Leone, kde sledují volby.
autor. - (PL) Vážený pane předsedající, rozvoj mezinárodního humanitárního práva spolu se zakládáním soudů na souzení pachatelů válečných zločinů a zločinů proti lidskosti představovaly největší úspěch mezinárodního společenství od konce druhé světové války. Úloha uvedených institucí se v období globalizace dále rozvíjí, a to hlavně v oblastech, kde národní vůdcové nejsou schopni zavést centrální moc vlády založené na právním státě a zajistit základní bezpečnost pro své obyvatele.
Zvláštní tribunál pro Sierru Leone významně přispívá k míru a spravedlnosti v oblasti řeky Mano v západní Africe. Rád bych upozornil na program, v jehož rámci soud archivuje a překládá dokumenty související s jeho prací. Chci též připomenout programy na ochranu obětí, které soud rozběhl. Aktivity tohoto druhu jsou dlouhodobě nevyhnutelné k nastolení vlád založených na právním státě v západní Africe.
Evropský parlament v dnešním usnesení o financování zvláštního tribunálu pro Sierru Leone vyzývá Komisi a všechny evropské instituce a instituce členských států, aby zaručily finanční základnu, která umožní soudu dokončit svou práci přiměřeným a zodpovědným způsobem.
autor. - (PL) Vážený pane předsedající, náhodou to vyšlo tak, že další kolo parlamentních voleb v Sieře Leone se má uskutečnit během nadcházejícího víkendu. Nemohu nevyslovit lítost nad tím, že původně plánovaná delegace Evropského parlamentu tam nebude přítomna.
Mohli bychom si položit otázku, proč je zvláštní tribunál pro Sierru Leone tak důležitý. Není to jednoduše případ další z mnohých afrických zemí s historií plnou znásilnění a vražd. Jde o prestiž a rozvoj mezinárodního systému výkonu spravedlnosti v oblasti trestního práva.
Nedávno jsme byli svědky dvou ukázkových selhání právě tohoto systému a měli bychom si to sami před sebou čestně přiznat. Mluvím o neúspěšném pokusu odsoudit Slobodana Miloševiče a o nadmíru sporných okolnostech smrti Saddáma Husajna. Pokud by se bezprostředně po těchto událostech s velkou publicitou nyní objevilo další fiasko, totiž, že by zvláštní tribunál pro Sierru Leone musel zastavit svou činnost pro nedostatek finančních prostředků, rovnalo by se to ráně z milosti mezinárodnímu systému výkonu spravedlnosti v oblasti trestního práva.
Abychom byli konkrétní, ve hře je dotace ve výši necelých 90 milionů USD během následujících 27 měsíců, přičemž by se víc než jedna třetina celkové sumy měla poukázat tento rok. To je potřebné na zajištění dalšího fungování soudu. Prestiž systému výkonu přeshraniční spravedlnosti skutečně závisí na tom, aby zvláštní tribunál pro Sierru Leone odsoudil bývalého prezidenta Libérie, Charlese Taylora, a aby vyšetřil 17 obvinění ze zločinů proti lidskosti a z válečných zločinů, včetně vražd a sexuálních trestných činů.
Rád bych na půdě této sněmovny veřejně poděkoval dvěma zemím, konkrétně Spojenému království a Nizozemsku, které výrazně finančně podporují činnost soudu. Důležitou úlohu musí sehrát i Organizace spojených národů. Nemůže se zachovat jako Pilát Pontský a jednoduše si nad touto záležitostí umýt ruce. Jsem rád, že Evropský parlament se k této otázce vyjádří jednohlasně.
autor. - Pane předsedající, ti, kteří důrazně podporují respekt k lidským právům - včetně členů tohoto Parlamentu - tvrdě bojovali za to, aby dosáhli vytvoření Zvláštního soudu pro Sierru Leone a aby notoričtí zabijáci jako Charles Taylor a jeho zločinecká chátra stáli před soudem a byli potrestáni. Ti samí lidé nyní nevěřícně sledují pochmurné vyhlídky, že úsilí přivést Charlese Taylora před soud může skončit fraškou, protože Zvláštní tribunál v Haagu v polovině procesu zůstal bez peněz. Tato možnost bude nepochybně vážnou ranou pro mezinárodní právo a způsobí, že naši občané úplně ztratí víru ve svrchovanost zákona a pořádku. Navíc vyšle jasné povzbuzení zločincům po celém světě, že mohou beze strachu páchat svoje zločiny genocidy a jiná nechutná zvěrstva proti lidskosti
Bez ohledu na výsledek požadavku udržet nějakým způsobem Zvláštní soud pro Sierru Leone při životě a funkční, si člověk nemůže pomoci a musí otevřít následující otázky.
Za prvé, 89 milionů USD, které soud požaduje na dokončení svých operací, je určitě obrovská částka. Jak je možné, že je tak obrovská? Všichni víme, že právníci vyrábějí bombu, ale ne jadernou bombu! Nemohl by takový soudní dvůr fungovat s úspornějším rozpočtem? Nevedou možné nákladné extravagance a hrubá neefektivnost k velkému plýtvání finančními prostředky?
Za druhé, kolik stálo velmi podobný soudný dvůr v Haagu souzení Slobodana Miloševiče v příslušném rozsahu? Nepodléhal tehdy rozpočet omezením, a proč tomu bylo tak? Je snad rozdíl mezi zločinem proti lidskosti v Evropě a v Africe?
Tyto otázky si žádají odpovědi, které, podle svých zkušeností z tohoto Parlamentu, nedostanu. Naši občané mohou přestat věřit, že platí vláda zákonů a uvěří, že peníze stojí nad zákonem.
autor. - (DE) Vážený pane předsedající, západní Afrika byla kdysi známá jako oblast, ve které probíhal výrazný pozitivní vývoj. Dnes se Sierra Leone stala synonymem pro specifické hrůzy, kterých jsme za těch uplynulých pár let byli svědky v celé Africe. Proto je naší zodpovědností zabezpečit, aby nadcházející volby nejen pomohly obnovit demokracii, ale zároveň, a to je mnohem důležitější, znovu nastolily spravedlnost a právní stát. To musí zahrnovat potrestání těžkých zločinů, které se odehrály v této zemi. Nakonec, Evropané byli mezi těmi, kteří využívali pana Taylora jako prostředek na své obohacení na úkor Sierry Leone.
Proto se domnívám, že nesmíme dopustit, aby proces vyrovnání se s těmito zločiny selhal kvůli nedostatku finančních prostředků. My, Evropané, neseme v tomto ohledu zodpovědnost, já se však domnívám, že otázky, které jsme tu nastolili, jsou oprávněné. Je zřejmé, že s ad hoc tribunály nedosáhneme dlouhodobý pokrok. Je zřejmé, že to, co z dlouhodobého hlediska potřebujeme, je jednotný univerzální soudní systém na vypořádání se s těmito zločinnými diktátory. To nám však momentálně nepomůže. Nyní je první úlohou pokročit s procesy, které již začaly a, hlavně, zabezpečit odsouzení pana Taylora, protože to vyšle varovný signál zločincům, kteří páchají zločiny proti lidskosti dnes, nebo to mohou učinit v budoucnosti: v této souvislosti bych vzpomněl diktátora Zimbabwe, pana Mugabeho. Panu Mugabemu je třeba ukázat, co by se mu mohlo stát, pokud bude pokračovat ve svých strašných zločinech. Proto potřebujeme jednotná kritéria a stabilní instituce, které se budou zabývat těmito těžkými zločiny.
autor. - (ES) Vážený pane předsedající, měl jsem to štěstí, že jsem byl účastníkem volební pozorovatelské mise podílející se na sledování voleb, které se v srpnu konaly v Sierra Leone, a musím v první řadě říci, že jsme byli všichni mimořádně překvapeni, s jakou profesionalitou mise, kterou vedla moje kolegyně ze skupiny, paní Isler Béguinová, probíhala a stále probíhá.
Jako účastník mise jsem měl příležitost navštívit zvláštní tribunál in situ a slyšet přímo od šéfky registru, paní Mansarayové, o práci, kterou soud vykonává. Během návštěvy nám neustále opakovali, že pokud tam nebude spravedlnost, nebude ani mír. Přesně z tohoto důvodu je soud tak důležitý. Jak se vícekrát uvádí v tomto usnesení, k pokračování konsolidace mírového procesu v Sieře Leone je nevyhnutelné zabezpečit, aby zločiny nezůstaly nepotrestané.
Protože práce soudu má impozantní rozměry, byla velmi nákladná a stále stojí mnoho peněz. Zabezpečit plný respekt k zákonnosti v zemi, která je zničena občanskou válkou, je velmi těžké. První úlohou bylo shromáždit všechny. Byl to nemalý výkon, protože obyvatele bylo třeba přesvědčit, že již nebudou žádné represálie a že nebudou vystaveni dalšímu ponižování.
Druhou úlohou bylo přesvědčit lidi, že souzeni nebudou jen vůdcové ozbrojených skupin, ale všichni, kteří se podíleli na porušování lidských práv. Navíc, musím zdůraznit, že obhajoba obviněných se přísně respektovala. Soud též v roce 2004 přijal historické rozhodnutí, kterým odmítl uznávat vnitrostátní amnestii pro pachatele válečných zločinů a zločinů proti lidskosti.
Bez spravedlnosti není mír. Proto je důležité přispět k financování tohoto soudu. Máme povinnost přispět k míru a stabilitě v oblasti řeky Mano. Samotný zvláštní tribunál je příkladem reformy právního systému v Sieře Leone. Vyzval bych Komisi, aby hledala možnost poskytnutí finanční podpory projektům, které realizuje Organizace spojených národů s cílem reformovat právní systém země.
jménem skupiny PPE-DE. - (PL) Vážený pane předsedající, zvláštní tribunál pro Sierru Leone si zaslouží naši zvláštní pozornost, neboť se správně uvádí jako nový a téměř perfektní model prosazování spravedlnosti. Navíc se ukázalo, že mezinárodní soud zabývající se válečnými zločiny může sídlit v zemi, kde byly tyto zločiny spáchány, což umožňuje místním lidem přímý přístup ke spravedlnosti. Navíc, při srovnání zvláštního tribunálu s podobnými orgány v jiných částech světa se ukazuje, že toto uspořádání umožnilo, aby soud byl plně efektivní, přičemž má výrazně nižší náklady.
Poprvé v historii byla v Africe úspěšně usvědčena ze zločinů proti lidskosti úřadující hlava státu, Charles Taylor. Ukázalo se též, že je možné stanovit právní výklad pojmů dětští vojáci a vynucená manželství, a tím umožnit odsouzení pachatelů těchto činů. Žel, Zvláštní soud pro Sierru Leone bude možná muset ukončit svou činnost, protože mu docházejí finanční prostředky. Částka, která by umožnila pokračování soudního jednání proti notorickým zločincům, je necelých 90 milionů USD. Proto tu vyzývám všechny členské státy a Komisi, aby co nejdříve poskytly finanční prostředky na podporu zvláštního tribunálu pro Sierru Leone. Pokračování mírového procesu a smíření v Sieře Leone a celé západní Africe bude vážně ohroženo, pokud finanční prostředky pro soud nebudou k dispozici.
jménem skupiny PSE. - (PL) Pane předsedající, paní komisařko, plně podporuji všechny, kdo vyzývají k dotažení této záležitosti do konce a k prosazení spravedlnosti v Sieře Leone. To se jednoduše musí stát. Pachatelům zločinů nemůžeme dovolit, aby si mysleli, že se budou těšit beztrestnosti, bez ohledu na to, kde by se mohli usadit, ať už je to v Evropě, v Africe nebo kdekoliv na světě.
Ráda bych však využila této příležitosti a upozornila na určitý problém, který považuji za velmi důležitý. Jsme svědky přibývání soudů založených Organizací spojených národů, jakési exploze trestních soudů. V Římě byl založený Mezinárodní trestní soud. Vznikl i Mezinárodní trestní soud, který se zabývá zločiny spáchanými v bývalé Jugoslávii a další se věnuje zločinům, které se odehrály ve Rwandě. Nyní máme Zvláštní soud pro Sierru Leone. Uznávám, že všechny tyto soudy jsou potřebné, ale když mají vznikat, jejich financování musí byt zaručeno od začátku. To je sine qua non .
Proto vyzývám paní komisařku, aby otevřela otázku financování takových institucí na nadcházející vrcholné schůzce EU - Afrika, která se má konat před koncem tohoto roku. Tyto instituce jsou potřebné a musí být přiměřeně financovány. Je trapné, že o financování takových věcí je třeba diskutovat.
členka Komise. - Pane předsedající, Evropská komise pociťuje silný závazek pomoci Sieře Leone při přechodu z poválečného stavu do stavu rozvoje a podpořit úsilí země o trvale udržitelný mír, stabilitu a demokracii.
Plně podporujeme minulé, současné a budoucí aktivity soudu, které mají přivést pachatele válečných zločinů před spravedlnost, čímž uznáváme utrpení občanů Sierry Leone během občanské války. Práce zvláštního soudu vysílá důležitý signál každému, že vážné zločiny proti lidskosti, genocida a válečné zločiny nezůstanou nepotrestány, bez ohledu na to, kde byly spáchány.
Usnesení o Bangladéši - Po hlasování o pozměňujícím a doplňujícím návrhu číslo 2 k bodu odůvodnění F:
Pane předsedající, přijal jste můj ústní dodatek, aby bylo doplněno jméno třetího bývalého předsedy vlády, pana Moududa Ahmeda, do původního textu? Měl jsem být první. Byla to technická úprava. Nejsem si jistý, zda to hlasovací řád vylučuje, ale z mého pohledu jsem měl já být první a potom mělo následovat hlasování po částech.
Pane Tannocku, podle informací rokovací služby byl váš ústní pozměňující a doplňující návrh předložen pro případ, že by byl pozměňující a doplňující návrh číslo 2 zamítnut. Pozměňující a doplňující návrh číslo 2 byl však přijat. Proto, v zásadě, váš pozměňující a doplňující návrh propadá. Pokud mají po tom, co jsem řekl, poslanci pocit, že můžeme přidat jméno pana Moududa Ahmeda na seznam v bodě odůvodnění F, nemám námitek.
Jsou nějaké námitky proti tomuto ústnímu pozměňujícímu a doplňujícímu návrhu?
(DE) Pane předsedající, moje skupina se dohodla, že požádáme o jmenovité hlasování. Kvůli technické chybě nového pracovníka se to k vám zřejmě nedostalo. Poprosil bych vás, abyste vyhověli této žádosti o jmenovité hlasování, protože se zdá, že po technické stránce něco nefunguje.
Nebudeme zřizovat zvláštní soud pro vašeho pracovníka. Takže pokud Parlament nemá žádné námitky, použijeme při závěrečném jmenovité hlasování .
Děkuji. Mohu za nepřítomnosti pana Agnoletta podat jeho jménem ústní doplněk k paragrafu 6? Myslím, že kolegové to budou mít ve svých hlasovacích záznamech, ale pro případ, že by neměli, stojí tam: "Vyzývá Komisi k průběžnému financování ústředních i doplňkových aktivit zvláštního soudu v nadcházejících národních programech pro Sierru Leone; vyzývá orgány Sierry Leone, aby považovaly spravedlnost v přechodném období a nezávislost soudnictví za prioritu."
(IT) Pane předsedající, dámy a pánové, všiml jsem si, že se změnily obrázky pro hlasování. U jmenovitého hlasování se mi zdá, že postavičky jsou jen mužské, a protože hlasují i dámy, požádal bych, aby se obrázky změnily tak, že budou odrážet realitu.
To je oprávněná připomínka, ale protože jsou tam pouze tři postavičky, bylo by těžké být spravedlivý ke všem. Proto budeme muset sledovat počet postaviček.
Dámy a pánové, s hlubokým zármutkem jsme přijali zprávu o úmrtí našeho bývalého kolegy Nicholase Bethella, který byl členem Evropského parlamentu od roku 1975 do roku 1994 a znovu od roku 1999 do roku 2003. Lord Bethell zemřel 8. září ve věku 69 let po dlouhém a statečném boji s Parkinsonovou nemocí. Během svého dlouholetého působení v Evropském parlamentu prokázal lord Bethell své schopnosti ve významné funkci místopředsedy tehdejšího Výboru pro politické záležitosti. S nadšením se věnoval mnoha otázkám, k nimž také připravoval zprávy: liberalizaci letecké dopravy, členství Kypru v EU a založení Sacharovovy ceny, která v průběhu let dodávala morální podporu mnoha lidem na celém světě v jejich boji proti útlaku.
Dovolte mi několik slov k jeho práci v této oblasti. Vyzbrojen mistrnou znalostí ruského jazyka a vystaven značnému osobnímu riziku lord Bethell několikrát navštívil Sovětský svaz, kde se spřátelil s mnoha vůdčími postavami disentu Alexandrem Solženicynem, Andrejem Sacharovem, Anatolijem Ščaranským a Alexandrem Ginzburgem. Vedl s nimi diskuse, dělal s nimi rozhovory, vedl kampaně za propuštění uvězněných členů disentu, zkrátka bojoval za svobodu národů a za spravedlnost. Lord Bethell přeložil dvě knihy Alexandra Solženicyna do angličtiny. Přivezl Anatolije Ščaranského a Jelenu Bonnerovou, vdovu po Andreji Sacharovovi, do Evropského parlamentu, a to ne jednou, ale při několika příležitostech.
Lord Bethell byl kolega a přítel, který jednal podle svého přesvědčení a stanovoval měřítka. Budeme na něj vzpomínat s vděčností.
Dámy a pánové, právě jsem se dozvěděl, že dva španělští vojáci byli v Afghánistánu zabiti minou a další - také Španělé - byli vážně zraněni. Chtěl bych vás požádat, abychom nyní drželi minutu ticha za lorda Bethella a všechny oběti terorismu.
Dámy a pánové, sledovali jsme průběh demonstrací za demokracii a svobodu v Barmě. Jsem si jist, že mohu jménem nás všech vyjádřit solidaritu a sympatie, které náleží především Aun Schan Su Ťij, držitelce Sacharovovy ceny, udělované Evropským parlamentem, která strávila dlouhá léta v domácím vězení. Evropský parlament doufá, že přijde čas, kdy budeme moci Aun Schan Su Ťij přivítat v Evropském parlamentu, a vyzývá orgány Myanmaru, aby okamžitě propustily všechny zadržované a umožnily jim svobodně manifestovat jejich názory.
Tímto vás informuji, že na základě článku 68 jednacího řádu podepíšeme já a předseda Rady v úterý 25. září čtyři legislativní akty přijaté postupem spolurozhodování. Názvy těchto legislativních aktů naleznete v zápise z dnešního zasedání.
Konečná verze pořadu jednání navržená Konferencí předsedů na její schůzi 20. září 2007 na základě článků 130 a 131 jednacího řádu byla rozdána. Navrženy byly tyto změny:
Skupina PSE požádala, aby zpráva pana Zatloukala o účinnosti a rovnosti v evropských systémech vzdělávání a odborné přípravy byla přesunuta z úterního večera na středeční večer a zařazena po zprávě paní Descampsové.
(DE) Pane předsedo, budu velmi stručný. Jelikož několik zpráv bude projednáváno najednou a zpráva Saryusz-Wolski byla odložena z pondělka na úterý, zbude v úterý večer jen velmi málo času na projednání Zatloukalovy zprávy. Po dohodě se zpravodajem bychom proto upřednostňovali odložit projednání této zprávy na středu. Jiný důvod nemám.
- Děkuji, jsem si jist, že to byl také důvod navrhované změny.
Zpráva pana Zatloukala byla odložena na zasedání ve středu večer.
Skupiny Verts/ALE, GUE/NGL a ALDE požadují, aby prohlášení Rady a Komise o situaci v Myanmaru/ Barmě byla zařazena na pořad jednání ve středu odpoledne, po předložení návrhů usnesení.
(IT) Pane předsedo, dámy a pánové, jak jste správně uvedli, tato sněmovna vyjádřila své stanovisko k situaci v Barmě při různých příležitostech, ale to, co se děje dnes, se nedělo v roce 1988. Tisíce a tisíce lidí, mnichů, demonstrují a není pochyb, že věci se daly do pohybu.
Orgány Společenství, Komise a Rada, až dosud mlčely. Jen tu a tam se z některého členského státu ozývaly ohlasy. Podle našeho názoru proto bude středa správným okamžikem pro prohlášení Rady a Komise a řady řečníků z politických skupin, kterými přinejmenším vyjádří naši podporu tomuto novému vývoji v Barmě.
V této době nemůžeme je nečinně přihlížet, naší povinností je veřejně upozorňovat na situaci v této zemi, protože my tu možnost máme. Proto pevně doufám, že plenární zasedání vyhoví uvedeným třem skupinám, které tento návrh předkládájí.
(NL) Pane předsedo, dámy a pánové, pokud kdy nastal čas na sdělení Komise a Rady upozorňující na situaci v konkrétní zemi, pak je to právě nyní. Krátká diskuse o situaci v Barmě nám umožní vyjádřit solidaritu s událostmi, které se v této zemi v uplynulých dnech odehrály, a je proto velmi důležité, abychom tak učinili. Nás, kteří se upřímně zajímáme o situaci v Myanmaru, a Barmánců obecně, především paní Aun Schan Su Ťij, je zde dost, abychom si na uvedenou diskusi udělali čas během tohoto dílčího zasedání Parlamentu - a nemusí být ani příliš dlouhá.
(DE) Pane předsedo, ve skupině jsme přirozeně o této myšlence také podrobně diskutovali. Máme pocit, že v tento konkrétní okamžik, kdy v oblasti probíhají demonstrace, není možná pro nás ta správná chvíle - a vyjádřím se hovorově - vydat se všanc a vyjádřit naše stanovisko. Náš názor je v tomto ohledu poměrně jasný.
Pokud je to ale přání sněmovny, a pokud si ujasníme, že všichni stojíme na straně demonstrujících, tak jak jsme to ostatně vždy deklarovali, pak bychom mohli dosáhnout kompromisu v tom smyslu, že podpoříme navrhovanou rozpravu k tomuto tématu, ale nebudeme v této chvíli předkládat usnesení, čímž nevylučuji, že příště, až budeme vědět, jak se situace vyvíjí, přijmeme usnesení. Žádám proto, abychom alespoň odděleně hlasovali o konání rozpravy a o předložení usnesení.
Děkuji, pane Swobodo. Přesně to jsem chtěl navrhnout. Nejprve hlasujme o konání rozpravy. Bude-li výsledek hlasování ve prospěch konání rozpravy, pak přistoupíme k další otázce, zda předložit usnesení. To je logický a smysluplný postup. Můžeme tedy tento postup zvolit?
(DE) Pane předsedo, nevěděli jsme, že by liberální frakce mohla chtít usnesení, a pokud ano, že by bylo předloženo až na příštím dílčím zasedání. Toto je nová situace. Všichni se s ní dokážeme vyrovnat. Pokud tomu tedy dobře rozumím, je návrh liberální frakce, který nyní předložíte k hlasování, následující: pokud budou skupiny souhlasit s vypracováním návrhu usnesení, měl by být předložen na příštím dílčím zasedání. To ale ještě neznamená, že jsme již dosáhli dohody, ale znamená to, že pokud se mezi sebou dohodneme, bude usnesení předloženo během příštího dílčího zasedání. To je pro nás všechny přijatelné.
Nejprve musíme rozhodnout, zda chceme usnesení, a pokud se rozhodneme, že ano, pak se rozhodneme, kdy bychom jej měli přijmout.
(DE) Pane předsedo, mám jednu faktickou poznámku: jelikož se jedná o novou záležitost, nemůžeme jednoduše říci ano nebo ne. Měli bychom celou věc projednat, a ne jednoduše přijmout fakt, že pouhá příslušnost k sociálně demokratické frakci opravňuje naše kolegy k tomu, aby mluvili za nás za všechny a mohli rozhodovat o dalším přijatelném postupu. Chtěli bychom se proti tomu ohradit způsobem, který bude možná ještě přijatelnější.
Navrhuji, abychom nejdříve hlasovali, zda chceme usnesení. Budeme-li hlasovat pro přijetí usnesení, následně rozhodneme, zda bude přijato tento týden nebo v průběhu říjnového dílčího zasedání.
(DE) Pane předsedo, samozřejmě, že potřebujeme usnesení Evropského parlamentu k této otázce. Navrhovali jsme usnesení při mnoha jiných příležitostech, a některá byla velmi obsáhlá, a ne vždy tak naléhavá. Nyní máme zcela konkrétní důvod, velmi významnou změnu situace v této zemi, jejíž vývoj již dlouhý čas sledujeme.
Již bylo zdůrazněno, že vedoucí představitelce opozice, která strávila dlouhá léta v domácím vězení, byla udělena naše Sacharovova cena, ale ona ji dosud nedostala. Proto musíme na tento nový vývoj reagovat usnesením. Přesto není nezbytně nutné, abychom tak učinili již tuto středu. Ve středu povedeme rozpravu a já bych navrhoval, abychom hlasovali o usnesení na následujícím zasedání.
Nyní budeme hlasovat o tom, zda chceme usnesení, a ve druhém hlasování rozhodneme, kdy by mělo být přijato.
(DE) Pane předsedo, chtěl bych říci několik slov o důvodech, proč bychom nyní měli rozhodnout o usnesení.
Dalším bodem jsou jednominutové projevy k důležitým politickým otázkám na základě článku 144 jednacího řádu.
Pane předsedo, vážíme si vašich laskavých slov o Nicholasi Bethelovi. Jeho smrt před čtrnácti dny vedla k četným projevům úcty napříč politickým spektrem. Při rozpravách o otázce lidských práv, která je, a vždy byla velmi naléhavou, bychom měli vzpomenout jeho mimořádných kvalit. S hrdostí vzpomínáme na rok 2003, kdy byla Nicolasi Bethelovi udělena Schumanova medaile, a kdy navzdory svému podlomenému zdraví přednesl jímavý a výmluvný projev k členům naší skupiny. Pro mnoho lidí zůstane vryt do paměti jako vytrvalý zastánce spravedlnosti v případech Nelsona Mandely a Andreje Sacharova.
Vdova po Andreji Sacharovovi Jelena Bonnerová napsala před několika dny dopis rodině Nicolase Bethela, v němž uznává, že bez jeho pomoci by případ Andreje Sacharova a mnoha dalších disidentů v bývalém Sovětském svazu - a povaha represivního režimu - nebyly v zahraničí náležitě uznány.
Jsem hrdý na to, že jménem delegace britských konzervativců mohu vzdát hold odvážnému a statečnému člověku. My, kteří jsme se ve čtvrtek zúčastnili jeho pohřbu v Londýně, jsme měli možnost vidět a slyšet, s jakou ohromnou hrdostí a láskou o něm hovořilo tolik jeho přátel a kolegů ze světa politiky i mimo něj. V této těžké době jsme myšlenkami a modlitbami u jeho rodiny.
Pro mě a mnoho mých kolegů v tomto Parlamentu bylo nesmírnou ctí pracovat po boku muže tak váženého a lidského.
(ET) Dámy a pánové, Rusko začalo dávat mnoha způsoby najevo, kde by podle jeho názoru měly ležet hranice Evropské unie.
V Estonsku, odkud pocházím, stojí na hraničním přechodu Narva od srpna nekonečné kolony aut. V nejhorší dny, kdy na přechodu stojí kolona více než 400 kamionů, čekáte na překročení hranic déle než 100 hodin. Situace na hranici mezi Ruskem a Lotyšskem je ještě horší.
Kreml souhlasil se zahájením diskuse o této otázce 16. listopadu v Moskvě, ale to je až za dva měsíce.
Chtěla bych doporučit Evropské komisi a Evropské radě, aby se zabývaly touto otázkou podstatně dříve, na příštím summitu, který se bude konat 26. října v Portugalsku.
Příjemně mě překvapuje, že strany zde mají vynikající příležitost zlepšovat vzájemné vztahy tím, že zaměřují svou pozornost na řešení praktických otázek, jako je bezproblémový přechod státních hranic.
Volný pohyb zboží je jednou ze základních evropských svobod. Rusko, které se uchází o členství ve WTO, si nemůže dovolit takové chování. Konec konců, potřebuje také podporu naší Unie.
(IT) Pane předsedo, dámy a pánové, dne 30. října 1985 Altiero Spinelli pověřil tuto sněmovnu úkolem pokračovat v evropské revoluci v obavě, že Evropa národů, nikoli evropský národ, velmi rychle zničí reformu Evropského parlamentu z roku 1984. Chtěl bych při této příležitosti citovat jeho slova, která pronesl 31. prosince: "Evropský parlament může kritizovat Komisi, může dosáhnout jejího odstoupení, může zamítnout rozpočet, může hlasovat o jiném rozpočtu, než jaký navrhne Komise, ale Evropský parlament musí především předkládat svá stanoviska Radě. Bez těchto stanovisek Rada nemůže činit rozhodnutí!"; Spinelli, který organizoval desítky jednání o této otázce v různých evropských zemích, uzavřel svou řeč slovy "Evropský parlament by měl mít odvahu postavit se na obranu svých stanovisek."
Pane předsedo, pustili jsme se do vojenské, nikoli parlamentní operace, abychom dosáhli nové struktury, nového uspořádání Evropy. Průzkumy nám, zdá se, jasně ukazují, co si o tom a o byrokratické Evropě národů, nikoli o evropském národu, myslí samy národy Evropy.
Jsme si vědomi vašeho revolučního nadšení, pane Pannello. Musíme se ale držet našeho jednacího řádu, a ten stanoví na každý projev jednu minutu. Vy mluvíte již téměř dvě minuty.
(PL) Pane předsedo, jedna z katolických vysokých škol v Polsku žádá v současné době Evropskou unii o grant. V historii naší země hrálo katolické náboženství významnou úlohu v boji za svobodu v období vlády komunistů, a obecně lze říci, že se zasadilo o rozvoj demokracie. Podle mého názoru lze tuto úlohu přirovnat k úloze socialismu ve frankistickém Španělsku. Polský katolicismus se nikdy nevymezoval vůči židovskému obyvatelstvu. Já jsem ale slyšel, že právě zástupci židovského národa se snaží tento grant zablokovat a že v této věci oslovili předsedu Evropské komise. Toto je vměšování do citlivých záležitostí Polska, které se týkají Evropy, polského národa a náboženství. Evropská unie by měla důvěřovat Polákům a neustupovat tlaku lobbyistických skupin.
(DE) Pane předsedo, Angela Merkelová včera přijala v budově spolkového kancléřství tibetského duchovního vůdce Dalajlámu. V souladu se svou strategií založenou na izolaci Dalajlámy na mezinárodní scéně Čína požádala paní Merkelovou, aby se s Dalajlámou nescházela. V minulosti Peking několikrát vyzýval spolkovou vládu, aby tibetskému duchovnímu vůdci odmítla povolit vstup do země. Toto nestoudné vměšování je o to pozoruhodnější, že v příštím roce se Čína chce stát vlídným hostitelem olympijských her. Stali jsme se svědky bezostyšného pokusu o vyvíjení nátlaku nejen proti tibetskému lidu, ale proti lidským právům obecně. Proto podporuji čínského kandidáta na Sacharovovu cenu za letošní rok. Skutečně by mě zajímalo, čeho se ještě v nadcházejícím roce můžeme dočkat, a co se ještě musí stát, než Evropa skoncuje s lehkomyslným rozprodáváním svého systému hodnot výměnou za ekonomické zájmy. Včerejší čin paní Merkelové se tak s ohledem na výše uvedené stává mnohem povzbudivějším!
(PT) - Chtěl bych využít této příležitosti a vyjádřit naši solidaritu s vojáky a vůdci asociací zastupujících příslušníky ozbrojených sil, proti kterým je vedeno disciplinární řízení v souvislosti s jejich činností v uvedených asociacích, za to, že vykonávali a podporovali legitimní práva příslušníků ozbrojených sil v Portugalsku, zejména v sociální a odborné oblasti, která se uvedené asociace snaží podporovat jako součást nezbytného zvyšování důstojnosti vojenského života.
Závěrem bych chtěl připomenout doporučení Parlamentního shromáždění Rady Evropy z 11. dubna 2006 o lidských právech příslušníků ozbrojených sil, v němž se uvádí, že příslušníci ozbrojených sil jsou občané v uniformách, na které se musejí vztahovat stejné základní svobody, včetně svobod stanovených v Evropské úmluvě o lidských právech a Evropské sociální chartě, a stejná ochrana práv a důstojnosti, jako na každého jiného občana.
V srpnu se předseda tohoto Parlamentu zúčastnil kongresu německého Landsmannschaftu. Jeho rozhodnutí podpořit uvedenou organizaci je jen ukázkou toho, že předseda není schopen jednat nestranně, pokud jde o zájem jeho země na přepsání dějin.
Kvůli takovým organizacím a jejich pomýleným stoupencům mohou němečtí občané uvěřit lži, že Polsko jednalo nečestně, když od velmocí přijalo západní území na Odře a Nise, která historicky náležela k Polsku. Jeden polský politik napsal, že anglosaské smluvní strany Postupimské dohody vytvořily představu, že západní území byla Polsku přiznána jako náhrada za ztrátu východních území. Polský národ tuto představu odmítl, a nepovažuje tato území za náhradu poskytnutou Rusy za východní polovinu naší vlasti. Polský národ se domnívá, že západní území jsou odškodněním za zločiny spáchané Němci, odškodněním, které nemá nic společného se Lvovem a Vilnem.
Od předsedy tohoto Parlamentu, orgánu zastupujícího 27 národů, se očekává objektivita a zastupování společných zájmů. Pokud s tím má Herr předseda problém, pak ať raději zůstane zticha. Evropa nepotřebuje další falešně sentimentální, moralizující pobožnůstkáře, kteří mluví o míru a spolupráci.
Pane Wojciechowski, jelikož jste oslovil mě osobně, dovolte, abych vám řekl, že principy Evropské unie jsou založeny na společné diskusi o věcech, na vedení dialogu. Ve svém projevu jsem hovořil o usmíření, a nikdo v Polsku by nemohl říci jediné slovo kritiky na adresu mého projevu, protože to byl projev o usmíření, a hájil jsem také vaše názory. Musím vám říci, že nerozumím tomu, jak můžete kritizovat fakt, že někdo diskutuje s lidmi a snaží se přesvědčovat. Žádám vás, abyste byl korektní a plnil své úkoly k dosažení usmíření v Evropě!
(DE) Pane předsedo, dovolte mi jednu faktickou poznámku, mrzí mě, že jste právě teď osobně reagoval. Dokáži to pochopit, ale pokládám za naprosto nepřípustné, aby se předseda této komory musel osobně hájit proti tak nepřiměřenému a nevhodnému útoku. Proto chci říci toto: - a doufám, že hovořím za všechny rozumné poslance této sněmovny - jak v tomto projevu, tak v jiných vašich dřívějších projevech, jste mimořádným způsobem pozvedl důstojnost této sněmovny a v každém ohledu jste se ctí hájil základní hodnoty Evropské unie. Za to vám patří dík, stejně jako za váš projev v Polsku!
Velice vám děkuji, pane Schulzi. Je to až dojemné slyšet taková slova od předsedy velké politické skupiny. Vřelé díky!
(RO) Pane předsedo, je známo, že 25. listopadu 2007 se budou v Rumunsku konat volby do Evropského parlamentu, první svého druhu v historii naší země.
Dalším bodem je zpráva poslankyně Britty Thomsenové, jménem Výboru pro průmysl, výzkum a energetiku, o Pracovním plánu pro obnovitelné zdroje energie v Evropě.
zpravodajka. - (DA) Pane předsedající, pane komisaři, dámy a pánové, dovolte mi začít poděkováním členům výboru za vynikající a konstruktivní spolupráci na této zprávě. S potěšením mohu konstatovat, že otázku obnovitelné energie dnes považujeme za jednu nejvýznamnějších, protože obnovitelná energie bude představovat nezbytný základ evropského úsilí, v jehož rámci se Evropa bude snažit dokázat zbytku světa, že je schopna účinně čelit změně klimatu a zabezpečit dodávky energie pro své občany. Považuji svou zprávu za příležitost pro Parlament, aby mohl nejen uplatnit svůj vliv při dotváření připravované legislativy o obnovitelné energii, ale zároveň zajistit, aby si hlavy států nebo vlád a Komise uvědomily, že splnění ambiciózních cílů, které byly přijaty, vyžaduje značné a poctivé úsilí, nemají-li být považovány za plané sliby.
V prvé řadě mi dovolte zdůraznit, že ústředním bodem mé zprávy je sdělení, že jsme vytvořili správný rámec pro rozvoj obnovitelných zdrojů energie. Mám na mysli probíhající integraci všech našich politik v energetickém sektoru. Obnovitelnou energii totiž nelze jako cíl oddělit od ostatních cílů v energetickém odvětví, konkrétně od zavádění vnitřního trhu s energií, dosažení 20 % potenciálu energetické účinnosti, a revize režimu obchodování s povolenkami pro emise CO2.. Všechny tyto cíle jsou vzájemně propojené, a naším prvořadým zájmem proto je zajistit vytvoření správného legislativního rámce.
Budeme tedy naléhavě žádat členské státy, aby prováděly již přijaté právní předpisy a rozhodnutí, a zaručily dlouhodobou perspektivu, která investory povzbudí ke spoluúčasti na tomto rozsáhlém projektu. Tyto předpoklady musejí být splněny abychom mohli dosáhnout našich politických cílů, tj. lepšího zabezpečení dodávek, snížení emisí CO2 a vytvoření nových pracovních míst v Evropě. Zároveň ale musíme vytvořit energetickou politiku založenou na solidaritě s rozvojovými zeměmi, v nichž více než milion lidí nemá přístup k energii. Energetický sektor nesmí být nadále považován jen za technickou součást našeho každodenního života, ale za spoluhráče, který se podílí na řešení problémů v oblasti životního prostředí, klimatu a zabezpečení dodávek.
Zdůraznila jsem, že jasným příkladem potřeby vytvořit integrovanou politiku jsou strukturální fondy EU a Fond soudržnosti. Tyto fondy poskytují příležitost k investicím do obnovitelných zdrojů energie, energetických úspor a dalších opatření souvisejících se změnou klimatu. Plány výdajů jednotlivých členských států však naznačují, že nové členské státy by raději použily finanční prostředky na stavbu dálnic než na investice do obnovitelných zdrojů energie. Pouhé jedno procento z uvedených finančních prostředků bylo vyčleněno na obnovitelnou energii a energetické úspory. Proto naléhavě žádám Komisi, aby přezkoumala hlavní pokyny pro poskytování systematické podpory projektům zelené energie v EU tak, aby na jedné straně existovala vazba mezi tím, co přijímáme, a způsobem, jakým vyčleňujeme prostředky, na straně druhé.
Ve své zprávě jsem také zdůraznila význam začlenění energetické účinnosti do národních akčních plánů. Někteří lidé mě upozorňovali, že jejich samostatné akční plány pro energetickou účinnost do této zprávy nepatří. Já mám ale pocit, že právě vytvoření této vazby má zásadní význam, protože jinak by úsilí o dosažení 20 % podílu obnovitelné energie bylo při neustálém zvyšování spotřeby energie čistě "sysifoským úkolem". Tyto dvě věci musejí být a budou propojeny.
My musíme nadále zastávat stanovisko, že investice do obnovitelné energie jsou pro Evropu přínosem. Podpora trhu s obnovitelnou energií bude přispívat k plnění Lisabonských cílů tím, že se v členských státech zvýší zaměstnanost a zvýší se počet iniciativ členských států a EU v oblasti výzkumu a inovací.
Posledním tématem, které bych chtěla dnes zdůraznit, je samozřejmě otázka biopaliv a obnovitelné energie v odvětví dopravy. Chtěla bych podpořit úsilí tohoto Parlamentu o dosažení skutečného pokroku v této oblasti schválením komplexního přístupu pro oblast dopravy, který zajistí také plnění politických cílů týkajících se rozmachu veřejné dopravy a odklonu od silniční dopravy k dopravě železniční a po vodních cestách. Ačkoli obecně podporuji názor, že dopravní sektor se také musí podílet na obnovitelných zdrojích energie, domnívám se, že tento názor naráží na některá úskalí, kterých si musíme být vědomi. Zaprvé, zavedení biopaliv by nemělo mít za následek zmírnění požadavků na výrobu energeticky úsporných vozidel. Nesmíme připustit, aby byl automobilovému průmyslu vyslán signál, že se má namísto energeticky úsporných automobilů zaměřit na biopaliva.
Zadruhé, musíme stanovit požadavky týkající se kritérií udržitelnosti, která zajistí zřetelné snížení emisí skleníkových efektů, a stanoviska, že zvýšení poptávky po biomase může být slučitelné se zachováním biodiversity. Zaměření na biopaliva navíc nesmí vést ke zřetelnému zvýšení cen potravin. V neposlední řadě musíme zdůrazňovat, že biopaliva nejsou jediným obnovitelným zdrojem energie v oblasti dopravy. V budoucnu očekáváme, že stále větší úlohu budou hrát automobily na elektrický pohon.
Doufám, že dnešní rozprava bude přínosná a že Parlament jako celek vyšle signál Komisi a členským státům o důležitosti plnění cílových ukazatelů EU v oblasti obnovitelných zdrojů energie.
člen Komise. - Pane předsedající, nejprve mi dovolte poblahopřát paní Thomsenové k vynikající zprávě. Obnovitelná energie byla vždy významným tématem na pořadu jednání Evropského parlamentu, a také členské státy si nyní stále více uvědomují potřebu posílit svou úlohu v této oblasti.
Neustále se zvyšující využívání obnovitelných zdrojů energie je jedním z hlavních pilířů evropské politiky zaměřené na dosažení udržitelných, konkurenceschopných a bezpečných dodávek energie. Zpráva paní Thomsenové proto bude hrát rozhodující roli při formulování návrhu Komise na podporu využívání obnovitelné energie, kterou hodlám předložit sboru komisařů do konce tohoto roku. Rád bych v této souvislosti připomněl, že zpráva pana Vidal-Quadrase sehrála významnou úlohu při tvorbě balíčku opatření o vnitřním trhu s energií.
S potěšením konstatuji, že můj přístup při přípravě návrhu je již nyní v téměř naprostém souladu s většinou výzev z Parlamentu. Chtěl bych uvést, že návrh bude přijat společně s návrhem na snížení emisí skleníkových plynů a návrhem o režimu obchodování s povolenkami pro emise CO2. V integrovaném přístupu budeme pokračovat od lednového balíčku, abychom zajistili soudržnost mezi politikou v oblasti obnovitelných zdrojů energie a politikou v oblasti změny klimatu, a vytvořili mezi nimi synergii.
Nyní bych se chtěl zaměřit na některé konkrétní body této zprávy a podrobněji je prodiskutovat.
Sdílím váš názor, že dokončení vnitřního trhu s energií je velmi důležitou otázkou v naší energetické politice, a je nezbytně nutné, aby se obnovitelné zdroje energie urychleně staly součástí našeho vnitřního trhu s energií. To je jeden z důvodů, proč Komise ve středu přijala třetí balíček opatření o vnitřním trhu. Přístup k elektrickým rozvodným sítím je základním předpokladem pro úspěšnou integraci a rozšíření výroby elektřiny z obnovitelných zdrojů energie, jakož i pro objektivní, transparentní a nediskriminační schvalovací postupy.
Správně jste poukázala na důležitost brzkého dosažení dohody o stanovení kvóty pro každý členský stát, aby v roce 2020 byl za celou EU splněn závazný 20 % cílový ukazatel. Jak se dá očekávat, metodika, která má být pro tento účel použita, je politicky citlivou otázkou. V současné době připravujeme návrh, a Komise toto téma diskutuje s členskými státy. Je nezbytně nutné, aby vnitrostátní cílové ukazatele byly stanoveny korektním a transparentním způsobem. Ale neméně důležité je také stanovit režim obchodování, který může poskytnout potřebnou flexibilitu, a zajistit, aby byl uplatňován na celoevropském trhu. Toto opatření také přispěje ke splnění konečného cíle úsporné výroby obnovitelných zdrojů energie.
Souhlasím s vámi, pokud jde o význam tvorby a plnění národních akčních plánů. Národní akční plány předložené každým členským státem by měly obsahovat vnitrostátní odvětvové cíle, možnosti rozvoje v každém odvětví a opatření, která je nutné přijmout ke splnění uvedených cílů. Komise posoudí národní akční plány vycházející ze specifických požadavků a kritérií stanovených v nové směrnici.
Souhlasím, že obnovitelné zdroje energie v oblasti vytápění a chlazení musejí prodělat významný růst, a ten musí být zajištěn legislativním rámcem. Toto odvětví má být do směrnice také zahrnuto. Mnoho obnovitelných technologií v oblasti vytápění a chlazení je vysoce úsporných, a jsme si vědomi, že v této oblasti je skryt velký potenciál.
Vítám podporu, kterou jste ve zprávě vyjádřila závaznému cílovému ukazatele ve výši minimálně 10 % biopaliv. Souhlasím s vámi, že musíme zajistit, aby biopaliva byla vyráběna udržitelným způsobem. Komise zahrne opatření o udržitelnosti biopaliv do svého návrhu. Tato opatření nemají za cíl omezit dovozy biopaliv, ale tyto normy se budou týkat stejnou měrou biopaliv z domácí produkce stejně jako dovážených.
Souhrnně vzato, nový legislativní rámec o obnovitelných zdrojích energie by měl zajistit splnění 20 % celoevropského cílového ukazatele do roku 2020. Tento úkol bude vyžadovat značné investice, regulativní rámec a především, silnou politickou vůli. Domnívám se, že tato zpráva nás naplňuje vírou v jeho úspěšné splnění.
Nyní k poslednímu bodu. Objevily se pochybnosti, že Komise hodlá započítat do cílového ukazatele obnovitelných zdrojů také jadernou energii. Zde chci jasně prohlásit, že tomu tak není a nikdy nebylo. Splnění 20 % cílového ukazatele použití obnovitelných zdrojů energie v rámci konečné spotřeby energie v celé EU může být dosaženou pouze pomocí obnovitelných zdrojů energie. Na tomto faktu nic nemění ani balíček opatření o vnitřním trhu schválený v minulém týdnu, ani připravovaná směrnice o obnovitelné energii.
Vážení poslanci, byli jste naší silnou oporou při přípravě evropské odpovědi na globální energetickou výzvu. Také u legislativního návrhu Komise spoléhám na podporu Evropského parlamentu. Stále více projevů podpory dostávám z členských států. Gordon Brown dnes na konferenci Labouristické strany prohlásil: "...investicemi do energetické účinnosti, obnovitelných zdrojů energie, zachycování uhlíku, čistých paliv a nových environmentálních technologií chci Británii dostat do vedení v oblasti bezuhlíkových vozidel, bezuhlíkového bydlení a bezuhlíkového průmyslu. A chci také, aby se nové zelené technologie budoucnosti staly zdrojem britských pracovních míst v britských podnicích". Jediný rozdíl je v tom, že já si totéž přeji pro celou Evropu.
navrhovatel stanoviska Výboru pro životní prostředí, veřejné zdraví a bezpečnost potravin. - (IT) Pane předsedající, dámy a pánové, chtěl bych poděkovat paní Thomsenové za její zprávu a také komisaři Pielbagsovi, protože věřím, že lze dosáhnout skutečného spojenectví mezi Parlamentem a Komisí. V této souvislosti se domnívám, že Parlament již zásadním způsobem přispěl k podpoře obnovitelných zdrojů energie svou vizí budoucnosti a využíváním obnovitelných zdrojů energie k řešení závažných problémů, které před námi leží.
K tak významnému úsilí je třeba všeobecný konsenzus, a naším výchozím bodem se proto musí stát postupný přístup, protože podle mého názoru je k aplikaci různých obnovitelných zdrojů energie do systému jako celku nutná systematická politika.
Zaprvé bych chtěl zdůraznit, že kromě otázky biomasy byla ve Výboru pro životní prostředí podrobně diskutována i otázka postupného přístupu, zejména využití zbytkového zemědělského lesního porostu a městského pevného odpadu, protože jejich využití nabízí značné výhody, aniž by došlo k porušení rovnováhy mezi použitím energie, potravin a surovin.
To, co nás tedy čeká, není nezvládnutelná výzva, ale mimořádně obtížný úkol. Stejně důležitý je i všeobecný pokrok v systému, tím mám na mysli především vytápění, kogeneraci a trigeneraci tak, aby mohl být plně využit energetický obsah zdrojů. Dále je nutné v souhrnném rámci politiky podporovat a upřednostňovat výrobu elektřiny z obnovitelných zdrojů tak, aby mohly být stanoveny pobídky pro konverzi biomasy na plyn, a tím razit cestu mnohem větší racionalizaci a účinnosti.
navrhovatel stanoviska Výboru pro zemědělství a rozvoj venkova. - (DE) Pane předsedající, pane komisaři, dámy a pánové, nejprve mi dovolte poděkovat paní Thomsenové za její vyváženou zprávu. Chtěl bych nyní stručně shrnout nejdůležitější body stanoviska Výboru pro zemědělství a rozvoj venkova.
Náš výbor jednoznačně vítá navrhovaný Pracovní plán pro obnovitelné zdroje energie jako významný příspěvek k udržitelnému rozvoji Evropy. Rozvoj obnovitelných zdrojů energie od nás vyžaduje ještě větší úsilí. Evropa musí na jedné straně zabezpečit své zásobování energií a snížit závislost na dovozech ze zahraničí. Na druhé straně ale musíme dodržovat naše závazky v oblasti ochrany klimatu.
V rámci energetického mixu budoucnosti bude klíčovou úlohu v rozvoji zaměstnanosti a hospodářství na venkově hrát také bioenergie. Podpora bionenergie však zároveň nesmí vést k narušování hospodářské soutěže. Pravidla pro vynětí půdy z produkce již nadále neodpovídají požadavkům systému a měla by být zrušena, částečně také z důvodu nedostatku zemědělské půdy v důsledku konkurence mezi potravinářskou výrobou a obnovitelnými surovinami.
Rozvoj železnic Společenství - Vydávání osvědčení strojvedoucím hnacích vozidel a vlaků v železničním systému Společenství - Práva a povinnosti cestujících v železniční přepravě (rozprava)
zprávě předložené Georgem Jarzembowským jménem delegace Evropského parlamentu v Dohodovacím výboru o společném návrhu směrnice Evropského parlamentu a Rady, schváleném Dohodovacím výborem, kterou se mění směrnice Rady 91/440/EHS o rozvoji železnic Společenství, a směrnice 2001/14/EHS Evropského parlamentu a Rady o přidělování kapacity železniční infrastruktury, zpoplatnění železniční infrastruktury a vydávání osvědčení o bezpečnosti (PE-CONS 3635/2007 - -, a
zprávě předložené Gillesem Savarym jménem delegace Evropského parlamentu v Dohodovacím výboru o společném návrhu směrnice Evropského parlamentu a Rady, schváleném Dohodovacím výborem, o vydávání osvědčení strojvedoucím hnacích vozidel a vlaků v železničním systému Společenství (PE-CONS 3636/2007 - - a
zprávě předložené Dirkem Sterckxem jménem delegace Evropského parlamentu v Dohodovacím výboru o společném návrhu směrnice Evropského parlamentu a Rady, schváleném Dohodovacím výborem o právech a povinnostech cestujících v železniční přepravě (PE-CONS 3637/2007 - -.
zpravodaj. - (DE) Pane předsedající, dámy a pánové, dnes večer můžeme být všichni spokojeni s celkovým výsledkem železničního balíčku. Jako zpravodaj referující o dosažených výsledcích v legislativě Společenství v oblasti rozvoje železnic nemohu být zcela spokojen, ale podíváme-li se na výsledky, kterých jsme dosáhli v oblasti práv cestujících, zejména pokud jde o výplaty odškodného za zpoždění vlaků a celoevropský systém o vydávání osvědčení strojvedoucím, můžeme být vcelku spokojeni.
Chtěl bych začít diskusí o mé vlastní zprávě. Dobrá zpráva je, že se 1. ledna 2010 národní železniční sítě musejí otevřít k užívání všem železničním podnikům poskytujícím mezinárodní služby cestujícím, bez diskriminace a bez ohledu na to, zda se jedná o podnik veřejný nebo soukromý. Tím konečně dojde k vytvoření jednotného evropského trhu přeshraniční osobní přepravy a k otevření cesty širšímu spektru železničních podniků, které rozšíří svou nabídku, a přinesou tak prokazatelnou výhodu zákazníkům. Očekáváme, že uvedené železniční podniky skutečně využijí těchto nových příležitostí a předloží zákazníkům vstřícné a konkurenceschopné nabídky, zejména s ohledem na ceny letecké dopravy.
Osvědčí-li se tento postup, budeme mít příležitost revitalizovat přeshraniční železniční přepravu. A zde v určitém smyslu navazuji na předchozí rozpravu, protože pak budeme mít také příležitost snižovat znečištění životního prostředí v Evropské unii.
Neuspokojivým výsledkem dohodovacího řízení je, že se z důvodu silného odporu Rady nepodařilo prosadit otevírání národních železničních sítí také národním službám železniční přepravy, což znamená, že evropský vnitřní trh železničních služeb zůstává neúplný. Upřímně řečeno, důvodem bylo hlasování, které se konalo 18. ledna tohoto roku právě v tomto Parlamentu. Většina poslanců hlasovala pro otevření sítí národním železničním službám, ale bohužel jsme tehdy ve čtvrtek nedosáhli požadované kvalifikované většiny 393 hlasů.
Nicméně, v dohodovacím řízení Parlament nedokázal zajistit, aby se do nové směrnice dostal požadavek adresovaný Evropské komisi na předložení zprávy do 31. prosince 2012, v níž také navrhne opatření pro další otvírání trhu osobní železniční přepravy. Z důvodu zápisu bych chtěl požádat pana místopředsedu Barrota, aby zopakoval svůj závazek předložit zprávu do 31. prosince 2012, a také učinil další kroky k otevření železničního trhu.
Parlament a Rada se dále dohodly, že bychom nepochybně měli omezit otvírání sítí přeshraničních služeb, pokud by tento krok ohrozil ekonomickou rovnováhu veřejných a regionálních služeb cestujícím. Toto omezení však nesmí vést k jakékoli formě protekcionismu, ke snaze železnice chránit se před konkurencí; omezení je možné, pouze potvrdí-li vnitrostátní vládní orgán, na základě objektivní ekonomické analýzy, že by otevření ohrozilo regionální služby cestujícím.
Během řízení bylo ale, bohužel, přidáno ještě další omezení, které umožňuje členským státům zavést poplatek zvýhodňující cestující veřejnou přepravou a místní služby. Parlamentu se však podařilo omezit výši tohoto poplatku tak, že příjmy z jeho výběru nesmí být vyšší, než částka nezbytně nutná k výkonu veřejné služby. Upřímně doufám, že - s výjimkou jedné země, a i tam věřím, že k tomu nedojde - členské státy ve skutečnosti nikdy nevyužijí možnost omezit otevření sítí.
V každé případě doufám, že členské státy neprodleně zahájí provádění této směrnice, a že budeme schopni nabízet v Evropě širší služby v oblasti mezinárodní osobní přepravy, a poskytneme tak našim občanům možnost využívat při cestách za hranice raději železniční, než leteckou přepravu.
Nyní bych rád řekl několik slov jménem své kolegyně Elizabeth Jeggleové. Bohužel, tu s námi dnes nemůže být z důvodu nemoci. Paní Jeggleová chtěla nejprve poděkovat panu Savarymu za úzkou spolupráci mezi stínovými zpravodaji ohledně třetího železničního balíčku a také vyjádřit uspokojení z výsledků práce na směrnici o vydávání osvědčení strojvedoucím.
Nakonec se nám podařilo prosadit existenci jednotného evropského řidičského průkazu pro strojvedoucí, protože by nemělo smysl zpřístupňovat sítě, pokud by vlaky musely stavět na hranicích kvůli výměně strojvedoucích. Chceme evropský vnitřní trh. Chceme evropské nákladní vlaky - v nákladní přepravě již byly sítě otevřeny - a teď chceme, aby také mezinárodní osobní vlaky mohly jezdit přes státní hranice bez omezení, protože chceme efektivní železniční služby. V této souvislosti má zavedení evropských řidičských průkazů pro strojvůdce klíčový význam. Zde tedy můžeme být s naší legislativou spokojeni.
Chtěl bych ale zároveň upozornit, že nejde jen o problém strojvůdců, ale všech osob pověřených bezpečností v železniční dopravě. Stejně jako letadlo nemůže vzlétnout, pokud na palubě není dostatečný počet letušek, protože ony jsou odpovědné za bezpečnost cestujících v mimořádných situacích, tak i my potřebujeme ve vlacích průvodčí a další osoby. Nemám teď na mysli šéfkuchaře v jídelních vozech, ale zaměstnance drah, např. průvodčí a další, kteří jsou odpovědni za bezpečnost cestujících. Zde se nám a panu zpravodaji podařilo společnými silami přesvědčit Komisi, aby se zavázala, že dva a půl roku od vstupu směrnice v platnost předloží zprávu o možnosti zavedení jednotného evropského osvědčení také pro tyto zaměstnance, abychom si mohli být jisti, že ani v mezinárodních železničních službách nepanuje žádný deficit v oblasti bezpečnosti. Strojvůdci a další zaměstnanci musejí projít náležitou odbornou přípravou.
Jsme rádi, že tento řidičský průkaz pro strojvůdce představuje zároveň krok k mobilitě strojvůdců, protože držitelé evropského osvědčení mohou libovolně, v rámci Evropské unie, měnit místo svého zaměstnání. Chceme ale být spravedliví, a proto jsme se společně zaručili, že pokud osoba, která prošla odborným výcvikem v jednom železničním podniku, dobrovolně přejde k jinému podniku, pak má podnik, který poskytl vzdělávání, nárok na kompenzaci za náklady na uvedenou odbornou přípravu.
Jménem paní Jeggleové mi dovolte říci, že jsme velmi potěšeni tímto výsledkem. Bylo ho dosaženo v rámci dobré spolupráce a ona mým prostřednictvím žádá tuto sněmovnu, aby schválila celý balíček.
zpravodaj. - (FR) Pane předsedající, na začátku mi dovolte říci, že sdílím obecné uspokojení z práce na tomto železničním balíčku.
Ušli jsme dlouhou cestu. Na začátku jsme měli čtyři návrhy a skončili jsme u tří. Práce jsme zahájili v roce 2004, a dnes je září 2007. Jinými slovy, vlak, do kterého jsme nastoupili, nebyl žádný TGV. Byla to dlouhá cesta, ale teď jsme na jejím konci. Dokázali jsme to, podle mého názoru, především díky pevnému odhodlání poslanců této sněmovny a jejich těsné spolupráci. Mám na mysli především všechny parlamentní skupiny a tři zpravodaje, kteří jsou tu dnes s námi, ale poděkování patří všem, kteří přiložili ruku k dílu, včetně stínových zpravodajů.
Jsme zavázáni také Evropské komisi, a proto bych chtěl poděkovat komisaři Barrotovi a jeho kolegům za spolupráci ve složitých obdobích, protože dohodovací řízení bylo mimořádně obtížné a v určitých chvílích se zdálo, že naši odpůrci jsou v převaze.
Jsme zavázáni také německému předsednictví a německému spolkovému ministru dopravy Tiefenseeovi za jeho mimořádné osobní úsilí: zúčastnil se řady dohodovacích jednání a jsem přesvědčen, že bez jeho odhodlání uspět bychom dnes tento železniční balíček neprojednávali. Mám na mysli především nejproblematičtější návrh o právech cestujících. S ohledem na tento návrh bych chtěl vzdát hold také Dirku Sterckxovi za jeho práci.
Stupeň odporu vůči právům cestujících je poměrně nezvyklá věc. Je pravda, že železnice nejsou silnice, protože jsou dálkově řízeny. Pravdou také je, že zpoždění mohou někdy vyvolat lavinový efekt; pravdou ale také je, že bezpečnost musí být vždy na prvním místě a že vlaky mohou být zpožděny z docela vážných důvodů. Nicméně, v tomto ohledu jsme celá desetiletí pozadu za leteckou přepravou, a navíc překážkou, které jsme čelili, byl nezvykle silný konservatismus evropského světa železnic: jeho nezvykle silný odpor vůči právům cestujících - který byl nakonec zlomen, protože jsme souhlasili s výjimkami, které nám umožňují kontrolu provádění směrnice za 15 let, kolem roku 2023.
Takže, i když můžeme být na tento návrh hrdi, méně spokojeni jsme s časovým plánem: podle mého názoru není skutečně úplně správné zavádět práva cestujících v časovém rámci 15 let, pokud naším současným cílem je - a to mohu potvrdit - rozvoj železniční přepravy.
Musím říci, že mě osobně potěšilo také zavedení evropského řidičského průkazu pro strojvůdce - skrytého pod názvem "osvědčení pro strojvedoucí hnacích vozidel". Nejedná se o úplně snadnou záležitost. Georg Jarzembowki podrobně nastínil hlavní rysy návrhu, a já se domnívám, že odráží vynikající výsledky práce poslanců této sněmovny na všech stranách. Děkuji skupině pana Jarzembowského, která ne vždy zaujímá tak vstřícný přístup k podobným záležitostem, ale v tomto případě poskytla příkladnou podporu. Chtěl bych věřit, že úspěch, kterého jsme dosáhli, může jít příkladem, protože je výsledkem dialogu obou stran dotyčného průmyslového odvětví. Je příkladem, který defakto obstojí před každým, kdo pochybuje, že Evropská unie je unií svých občanů. Domnívám se, že si tento návrh zaslouží publicitu.
Dovolte mi dále říci, že velký význam přikládám závazku, který jsme přijali - závazku, kterého docílil Evropský parlament - a který se týká drážních zaměstnanců odpovědných za bezpečnostní úkoly. Tito lidé nejsou strojvůdci, nicméně chrání životy cestujících ve vlaku, protože je to povinnost, která je součástí jejich práce, a proto je velmi důležité, aby existoval systém vydávání osvědčení i pro tyto osoby, i když, přirozeně, na jiné úrovni než u strojvedoucích. Proto doufám, že doložka obsahující tento závazek, který se nám podařilo do návrhu zařadit, bude uznána.
Na závěr bych chtěl dodat, s ohledem na zpřístupňování a liberalizaci železničních sítí říci, že pokud to s vytvořením evropské železniční kultury myslíme vážně, musíme začít s přijetím faktu, že přes naše území budou jezdit vlaky jiných lidí. Tato perspektiva je nevyhnutelná.
Mám-li mluvit za sebe, jsem zastáncem odstupňovaného přístupu. Všem se asi nepodaří dosáhnout stejné úrovně připravenosti, a navíc se domnívám, že i když přijmeme tyto působivé směrnice, budou stále existovat země, které své sítě neotevřou. Mám na mysli Irsko, protože nemá mezinárodní tratě, a pravděpodobně i Finsko, kde do jisté míry trať končí, a které bude mít spíše tendenci - a poměrně oprávněně - otevřít svou síť Rusku; mám na mysli především všechny země, které mají odlišnou ložnou míru a odlišný rozchod kolejí.
Jinými slovy, hovoříme-li o vytvoření evropské železniční kultury, první velkou výzvou, které musíme čelit, je interoperabilita, a na tu se musíme v příštích letech zvláště zaměřit. Nová evropská železniční kultura si samozřejmě vyžádá směrnice o liberalizaci, my ale musíme začít u investic do sítí, abychom umožnili technickou interoperabilitu. Otevření trhu konkurenci mezi Francií a Španělskem nebude mít velký význam, protože dokud budou existovat rozdílné rozchody, nemůžeme zvyšovat objemy ani nákladní, ani osobní přepravy.
Na zprávu o vydávání osvědčení strojvůdcům lze v určitých ohledech nahlížet jako na zprávu o interoperabilitě. Nutná je také sociální interoperabilita, která strojvůdcům z různých zemí umožní, aby se považovali za Evropany, spíše než za státní příslušníky určitého státu. Jsem přesvědčen, že pokud dokážeme na železnici překročit hranice národních kultur, pak budeme schopni zajistit budoucnost železniční dopravy. Naléhavost tohoto úkolu roste přímo úměrně s rozvojem silniční a letecké dopravy.
Návrh nařízení Rady, kterým se stanoví odchylka od nařízení (ES) č. 1782/2003, kterým se stanoví společná pravidla pro režimy přímých podpor v rámci společné zemědělské politiky a kterým se zavádějí některé režimy podpor pro zemědělce, pokud jde o půdu vyňatou z produkce na rok 2008 - C6-0302/2007 -
Pane předsedající, včera uspořádal můj výbor mimořádné zasedání, aby prozkoumal návrh Komise a žádost o nakládání s tímto návrhem jako s naléhavým. Můj výbor souhlasil s tím, že by měla být žádost o naléhavý postup schválena. Návrh byl schválen jednomyslně. Komise navrhuje stanovit pro rok 2008 povinné procento pro vynětí půdy z produkce ve výši 0 %. Tento návrh musí být přijat co nejdříve - tedy do konce tohoto měsíce - abychom umožnili zemědělcům rozhodnout se ohledně pěstování plodin na půdách vyňatých z produkce v roce 2008. Dotyčná půda musí být vrácena zpět do výrobního procesu, protože špatná sklizeň v roce 2008 ve spojení s 10 % půdy vyňatými z produkce vystaví vnitřní trh potenciálním závažným rizikům.
Trh s obilovinami je na počátku hospodářského roku 2007/08 charakterizován historicky nejvyššími cenami v rámci Společenství i celosvětově. Sklizeň na rok 2007 zůstává pravděpodobně na podobné úrovni jako v předchozím roce, což do konce hospodářského roku 2007/08 povede k dalšímu snižování soukromých zásob obilovin v EU. Předpokládá se, že v celosvětovém měřítku klesnou konečné zásoby v období 2007-2008 na historicky nízkou úroveň, zejména v zemích, jež jsou hlavními vývozci. V této souvislosti by běžná sklizeň na rok 2008 s výnosy odpovídajícími trendům a odchylkou pro vynětí půdy z produkce na rok 2008 v Evropské unii umožnila pouze částečnou obnovu soukromých zásob, takže žádám o naléhavé projednání.
(DE) Pane předsedající, chtěl bych se zmínit o včerejším plenárním zasedání a o jednominutových projevech, které byly předneseny na jeho začátku. Během těchto jednominutových projevů došlo k incidentu. Jeden polský poslanec (nevím, do které skupiny patří), kritizoval našeho předsedu způsobem, který je v této sněmovně nepatřičný. Hájil jsem předsedu naší sněmovny tak, jak jsem považoval za nezbytné. Měl jsem dojem, že mnozí kolegové v této sněmovně vidí věci stejně jako já. Následkem toho můj kolega poslanec Markus Ferber později prohodil na moji adresu poznámku, jejímž jádrem bylo to, že si osobuji právo komentovat v této sněmovně všechno, což rozhodně není pravda. Lituji, že nemám právo toto činit, ale vše nekomentuji. Následkem toho jsem urazil pana Ferbera v celkově vypjaté situaci dvěma německými výrazy, které bych zde nerad opakoval a které rovněž nejsou pravdivé. Proto je beru zpět a vyslovuji své politování a byl bych vděčný, kdybyste sdělil mému kolegovi poslanci panu Ferberovi, že by měl moji omluvu přijmout a že jej jinak považuji za velmi zábavného kolegu poslance.
Pane Schulzi, zahrneme vaše poznámky do zápisu z jednání a vezmeme je na vědomí.
Restrukturalizace cukrovarnického průmyslu - Společná organizace trhů v odvětví cukru (rozprava)
zprávě, kterou vypracovala Katerina Batzeliová za výbor pro zemědělství a rozvoj venkova o restrukturalizaci cukrovarnického průmyslu - C6-0176/2007 -, a
zprávě, kterou vypracovala Katerina Batzeliová za výbor pro zemědělství a rozvoj venkova o společné organizaci trhů v odvětví cukru - C6-0177/2007 -.
členka komise. - Pane předsedající, dovolte mi, abych nejprve poděkovala paní Batzeliové a členům výboru pro zemědělství a rozvoj venkova za všechnu práci, kterou odvedli na tomto návrhu. Nyní začnu dávat tento návrh do souvislostí.
Jak víte, po vcelku slibném prvním roce nesplnil restrukturalizační fond v druhém roce restrukturalizačního období naše očekávání.
Jak si možná vzpomínáte, očekávali jsme, že v prvním roce se podniky v rámci kvót vzdají přibližně 1,5 milionu tun a ve druhé roce více než 3 miliony tun. Ve skutečnosti došlo se za první dva roky zřekly celkově pouze 2,2 milionu tun oproti očekávaným 4,5 milionům tun.
Jsem stále přesvědčena, že restrukturalizační fond je v podstatě dobrým nástrojem, který by měl být posílen a vylepšen s přihlédnutím ke zkušenostem, které jsme dosud získali.
Pokud jde o návrh, který máme projednávat dnes, ráda bych jasně řekla, že nejednáme znovu o cukrovarnické reformě z roku 2005. Vzhledem k nedostatečnému výsledku dosaženému v rámci restrukturalizačního fondu za poslední dva roky jeho fungování je cílem dosáhnout úspěšného působení tohoto fondu v posledních dvou letech jeho existence. Jinak v roce 2010 dojde ke konečnému nevykompenzovanému snížení kvót.
Tento návrh se snaží předložit velmi lákavou nabídku těm podnikům a těm pěstitelům, kteří se chtějí vzdát výroby v rámci kvót v hospodářském roce 2008/09, a zároveň v zásadě zachovat beze změny podmínky platné v minulém roce restrukturalizačního období. Poprvé budou moci pěstitelé spustit restrukturalizační proces, avšak pouze do hranice ve výši 10 % kvóty, která danému podniku náleží. Procento restrukturalizační pomoci vyhrazené pro pěstitele bude stanoveno na 10 % a tato platba bude poté doplněna doplňující částkou ve výši 237,5 EUR na tunu kvóty cukru, přičemž v součtu to bude činit 300 EUR na tunu.
Myslím, že je to pro pěstitele velmi zajímavá nabídka, a nemyslím, že je zapotřebí zacházet ještě dále. Proto nebudu moci podpořit pozměňovací návrhy ve zprávě o restrukturalizačním fondu, která žádá o změny vyplácených částek, například 6, 7 a 12, nebo změny procenta, které je určeno zemědělcům: konkrétně se jedná o pozměňovací návrh 8.
Prvek zpětné platnosti zajistí, že ty podniky a ti pěstitelé cukrové řepy, kteří se již účastní restrukturalizačního programu, nejsou a nebudou kvůli této účasti znevýhodněni.
Jak je to požadováno v pozměňovacím návrhu 9, bude v konečném znění výslovně zmíněna oprávněnost nároků výrobců inulinového sirupu a pěstitelů čekanky na platby se zpětnou platností. Navíc podnikům, které budou restrukturalizované v hospodářském nebo pěstitelském roce 2008/09, by mohly být odpuštěny restrukturalizační poplatky uplatňované na množství podle preventivního stažení v roce 2007/08, pokud se příslušným způsobem zřeknou své kvóty. A v neposlední řadě bude další pobídkou pro podniky to, že bude vzata v úvahu jejich individuální restrukturalizační snaha v případě povinného konečného snížení kvót.
Aby bylo usnadněno dosažení rovnováhy na trhu během restrukturalizačního období, navrhuje se učinit z preventivního stažení trvalý nástroj, a to nejen na dobu restrukturalizačního období, přesně jak to navrhuje paní Batzeliová ve své zprávě.
Předložené návrhy nařízení se snaží vytvořit bezpečné prostředí a odstranit ze systému stávající překážky. Všechna tato zlepšení by měla zajistit úspěšnost fondu ve třetím roce jeho existence, aniž by změnila společnou organizaci trhu pro cukr, které vychází z reformy, na níž jsme se dohodli v roce 2005. Navrhovaná opatření jsou vyvážená tak, aby vytvořila silné pobídky pro všechny strany, které se účastní tohoto restrukturalizačního procesu.
Chci vám poděkovat za vaši dobrou spolupráci, která nám umožňuje dodržet napjatý harmonogram, podle něhož musíme pracovat, a zajistit, aby byl tento mnohem efektivnější systém uplatňován pro hospodářský rok 2008/09. Vím, že tento fond musí být vylepšen, aby naplnil svůj účel, a pokud toto není možné, jsem si zcela jista, že z toho nikdo nevyjde vítězně. Všichni pouze prohrají, a proto jsem velmi vděčná za podporu, s níž jsem se setkala ze strany výboru pro zemědělství a ze strany poslanců.
zpravodajka. - (EL) Pane předsedající, paní komisařko, dovolte mi nejprve připomenout, že ve svém původním stanovisku ke společné organizace trhu (SOT) v oblasti cukru Evropský parlament uvedl, že návrhy Komise by měly přispět k základní životaschopnosti nového systému a k ochraně pěstitelů cukrové řepy, pracovníků v cukrovarech a v oblasti výroby, kteří budou všichni postiženi zrušením kvót. To byl náš politický úkol a politická dohoda, na jejímž základě jsme dali svůj souhlas Komisi.
Konečná rozhodnutí, která Rada přijala v roce 2005 ohledně přezkoumání sektoru cukru, však nemohla tato velká očekávání naplnit. Tento sektor je obzvláště důležitý pro vyrovnávání trhu s kulturními plodinami, dodávky evropského cukru a továrny na biolíh a rovněž pro prosazování nového rámce politik pro pozměnění dalších společných organizací trhu, které jsou přezkoumávány v rámci nové společné zemědělské politiky Zdálo se, že rozhodnutí Rady jsou již od počátku odsouzena ke krátkému životu a k vytlačení na okraj, protože nebyla ničím jiným, než směsicí národních požadavků a složitých mechanismů.
Toto rozhodnutí a způsob, jakým je uplatňováno na národní úrovni, vedl k tomu, že dosud nebyla výroba snížena o více než 2,2 miliony tun, zatímco cílem je snížení o přibližně 6 milionů tun do roku 2010. Ráda bych vám připomněla, že za jakékoli snížení výroby po roce 2010 neobdrží produkující regiony, pracovníci a výrobci žádnou kompenzaci z restrukturalizačního fondu, který je financován zcela samostatně.
Takovýmito důležitými politickými otázkami jsme se tedy zabývali ve výboru pro zemědělství a rozvoj venkova, když jsme museli rozhodovat o zprávě, s níž jste seznámeni.
Paní komisařko, v zemědělském výboru jsme uskutečnili významná vylepšení pro hladké uplatňování rozhodnutí Společenství na vnitrostátní úrovni. Nesnažili jsme se radikálně pozměnit společnou organizaci trhu s cukrem, což ostatně uvádíte ve své zprávě. Nesnažili jsme navrhnout vícerychlostní přezkum, neboť v mnoha regionech, například v Irsku, již byla výroba cukru částečně snížena nebo zcela zrušena.
Kromě toho odhadujeme, že stávající rozpočtové úspory činí přibližně 3 miliony EUR. Pokud nebudou tyto peníze využity, nebudou investovány zpět do tohoto sektoru, nýbrž budou použity k financování jiných projektů nebo budou vyplaceny zpět.
A konečně také vzhledem k principu proporcionality a rovnosti ve vztahu k pěstitelům cukrové řepy musíme všichni souhlasit s principem zpětné platnosti navrhovaných opatření, abychom nevytvořili nespravedlivé prostředí pro výrobce, cukrovary a regiony, které již vstoupily do nového systému.
Ráda bych také poukázala na to, že nás znepokojuje neúčinnost způsobovaná velkým rozsahem flexibility a subsidiarity členských států. Tato flexibilita se stala neoficiální nacionalizací opatření: členské státy mají volnost uplatňovat novou společnou organizaci trhu, jak se jim zlíbí, a zmírňují tlak, který je na ně vyvíjen kolektivními orgány a regionálními úřady. Způsobem, jakým členské státy zacházejí s koncepcí a politikou flexibility, bychom se měli zabývat v budoucích přezkoumáních, stejně jako otázkou toho, jak má být tato politika uplatňována v rámci rozhodnutí o kontrole.
Paní komisařko, musíme nyní přejít od politických otázek k technickým otázkám, které také rozhodnout o průběhu přezkoumání společné organizace trhu. Pokud jde o pozměňovací návrh nařízení č. 318/2006, domníváme se, že je zapotřebí spravedlivějšího uplatňování závěrečných lineárních snižování kvót v roce 2010. Pokud se má za to, že je v roce 2010 nezbytné přímé snížení kvót, náš výbor se domnívá, že toto snížení by mělo být provedeno ve dvou fázích. Během první fáze by mělo být provedeno lineární snížení o 13,5 %. Během druhé fáze by měl být realizován návrh Komise; v souladu s tím by byly ty členské státy a ty podniky, které se zřekly kvót v průběhu restrukturalizačního režimu, zproštěny souvisejícího snížení. Toto zproštění bude v souladu se snahami vynaloženými na národní úrovni.
Ráda bych však sdělila Komisi a Radě, která se dnešní rozpravy neúčastní, že musíme pamatovat na snížený příspěvek podniků, které buď dobrovolně snížily své kvóty účastí na restrukturalizačním režimu nebo které se účastnily mechanismu preventivního stažení. Navrhujeme širší a dlouhodobější uplatňování preventivního stažení, což pomůže k hladšímu přizpůsobení sektoru budoucím náročným podmínkám. Protože téma preventivního stažení dosud nebylo v kompromisu na úrovni Rady obsaženo, ráda bych jej zahrnula, pokud s tím, paní komisařko, souhlasíte.
Pokud jde o pozměňovací návrh nařízení č. 320/2006 o restrukturalizačním režimu, který je v každém případě ústředním aspektem reformy, má zpráva navrhuje:
za prvé, zvýšit paušální částku 237 EUR za tunu, kterou výrobci obdrží, na částku 260 EUR za tunu. Na tomto trváme i přes váš nesouhlas, paní komisařko, protože se domníváme, že je to významnou motivací pro výrobce, aby přešli na koncepci 10% dobrovolného zřeknutí se;
za druhé, zvýšit na 50 % jednorázovou částku kompenzace pro výrobce z restrukturalizační pomoci, která je v současné době stanovena ve výši 10 %. Tento nárůst je politickým závazkem Evropského parlamentu; ukazuje, že by dotace měly být poskytovány hlavně výrobcům. Účel je spíše politický než finanční;
za třetí, kompenzace vyplacená podnikům pro výrobu biolihu by měla být zvýšena ze 35 % na 100 %, neboť podle našeho názoru by měla být zajištěna významná motivace k přispívání do sektoru obnovitelných zdrojů energie;
Dalším bodem programu je prohlášení Komise o nebezpečných hračkách vyrobených v Číně.
Paní komisařko, dámy a pánové, hračky nejsou jako jakýkoli jiný výrobek. Jsou určeny té nejzranitelnější skupině spotřebitelů ze všech a je proto naprosto jasné, že pro hračky, kde jde o bezpečnost dětí, musíme mít ty největší nároky. Byla zde zmíněna celá řada velmi závažných otázek v souvislosti s posledními akcemi pro stažení výrobků jednoho amerického výrobce, který ze své vlastní iniciativy stáhl vadné výrobky z trhu.
Nejprve bych chtěl říci, že oba tyto případy se týkají výrobků, které nejsou licencovány podle evropských právních předpisů pro evropský trh. Hračky s olovnatou barvou jsou v Evropě samozřejmě již dlouho zakázány, na rozdíl od Spojených států amerických. Hračky s magnetickými součástkami nebo jinými nebezpečnými součástkami, které by se mohly uvolnit, jsou samozřejmě v Evropě také již dlouho zakázané. Nejde zde tedy o problém rozhodného práva (i když později se k rozhodnému právu dostanu, neboť je to oblast, v níž musí být provedeny změny), nýbrž jde o problém týkající se uplatňování a dodržování rozhodného práva.
Výrobky, se kterými přicházíme každý den do styku, nemohou být na sto procent bezpečné. Ani ten nejlepší zákonodárce na světě nemůže zaručit, že ve výrobě nedojde k žádným závadám. Ani ten nejlepší zákonodárce na světě nemůže zaručit, že dodavatelské řetězce, které jsou nyní organizovány na globálním základě, nenarazí v kteroukoli chvíli na nějaký problém. A rovněž ani nejlepší zákonodárce na světě nemůže zabránit obchodování prováděnému se zločinnými nebo podvodnými úmysly.
Rád bych vám připomněl případ, kdy v Řecku zemřely tři osoby po použitý vadné napařovací žehličky. Tato žehlička nejenže měla evropské označení CE, nýbrž také měla specifický německý symbol bezpečnosti. Nicméně tento spotřebič nebyl bezpečný, pravděpodobně proto, že byl padělaný. Žádný zákonodárce na světě nemůže udělat nic pro to, aby tomuto zabránil. To je odpovědnost výrobce a odpovědnost těch, kteří musí zajišťovat, aby výrobci dodržovali existující předpisy. Existují zde orgány členských států pro dohled nad trhem. Neexistuje žádný systém pro dohled nad evropským trhem. Toto spadá výhradně do odpovědnosti členských států.
Rád bych poukázal na to, že ve skutečnosti se zde potýkáme s problémem, který je velmi těsně spojen s ekonomickou globalizací. Dnes to znamená, že se musíme zabývat celosvětovými dodavatelskými řetězci. Musíme se zabývat společnostmi, které provozují svoji činnost pod tlakem na snižování nákladů, což znamená, že také na své dodavatele neustále vyvíjejí tlak na snižování nákladů, čímž přispívají k neustálému snižování cen. Existuje velmi velké riziko, že v určitém okamžiku bude tento tlak na snižování nákladů vyvíjen na úkor bezpečnosti.
Proto neustále opakujeme, že čím mezinárodnější a rozsáhlejší je řetězec dodavatelů, tím větší je povinnost firem zajistit, aby byly stávající předpisy dodržovány v každé jednotlivé fázi dodavatelského řetězce. Tak tomu například nebylo v případě olovnaté barvy na hračkách vyrobených americkým výrobcem. Čínský dodavatel zde dodal barvu, která neměla být dodána. To je pravdivé jádro tohoto případu.
Prvořadá je odpovědnost firem. Firmy nesou odpovědnost za to, aby byl jejich výrobek v souladu s aktuálními evropskými předpisy. Pak přichází na řadu odpovědnost členských států. Musí zajistit, aby fungoval dohled nad trhem. A pak je to na evropských zákonodárcích. My musíme zajistit, aby byla naše legislativa aktuální a aby byla možná rizika včas rozpoznána a zohledněna v právních předpisech.
Proto Komise zahájila před více než dvěma lety důkladné přezkoumání stávající směrnice o bezpečnosti hraček. Směrnice o bezpečnosti hraček je jednou z nejstarších směrnic vycházejících z "nového přístupu" Je jasné, že trh s hračkami se v posledních 20 letech dramaticky změnil, a tato nová směrnice se proto bude zabývat celou řadou nedávno rozpoznaných rizik a nebezpečí a velmi přísnými předpisy - například o používání chemických látek v hračkách - zajistí, aby bylo nebezpečím zabráněno. Tato směrnice bude zákonodárnému sboru předložena do konce tohoto roku.
Na počátku tohoto roku jsme vám již předložili celý balíček opatření pro posílení dohledu nad trhem pro lepší ochranu označení CE. Dovolte mi v této chvíli říci něco o označení CE. Označení CE znamená, že výrobce (ať už evropský výrobce nebo výrobce mimo Evropu, který chce prodávat v Evropě) poskytuje absolutní záruku, že jeho výrobek je v plném souladu s předpisy platnými v Evropě. Toto výrobce zaručuje označením CE. Takový je význam označení CE.
V celé řadě případů není výrobci dovoleno používat symbol CE na základě jeho samostatného prohlášení a jeho vlastních důkazů, nýbrž výrobek musí být certifikován třetím orgánem, zejména tehdy, když mohou být uživatelé ohroženi nesprávným fungováním výrobku. Certifikace třetím orgánem je nyní ve všech takovýchto případech povinná. Způsob, jakým fungují tyto orgány, jež nazýváme orgány pro posouzení shody, lze výrazně zlepšit. Předložili jsme příslušné návrhy, které máte jako evropští zákonodárci k dispozici.
V souvislosti s hračkami je nyní zapotřebí rozhodnout o otázce, která je pro Komisi a pro vás jako zákonodárný sbor velmi obtížná: chceme přistoupit k tomu, že budeme nechávat každou jednotlivou hračku přicházející na trh certifikovat třetím orgánem, nebo to chceme ponechat tak, že výrobci poskytnou záruku za použití označení CE a tím také přijmou odpovědnost - k čemuž musím také dodat, že výrobci musí být schopni kdykoli prokázat a předložit kompletní dokumentaci podle dnes platných předpisů, že používají označení CE v souladu se zákonem? Nebo chceme třeba jít třetí cestou a stanovit určité typy hraček v nové směrnici o bezpečnosti hraček, pro něž určíme povinnou certifikaci třetím orgánem?
Nechci skrývat, že k posledně zmíněnému řešení chovám velké sympatie. Rád bych vám představil příklad: co děláme se všemi hračkami, které obsahují čipy? Když je děti strčí do pusy, jsou čipy nebezpečným předmětem. Musí proto existovat záruka, že tyto díly hraček nemohou za žádných okolností představovat pro děti hrozbu. Pokud nechceme dětem vzít elektronické hry Game Boys - a nemyslím si, že by to měl někdo v úmyslu - je pak jedinou možností v této chvíli zavést povinnou certifikaci třetím orgánem. Myšlenky Komise se ubírají tímto směrem a já rovněž očekávám, že z této debaty získám dojem o tom, jak o této problematice smýšlí Parlament.
Posledním bodem, kterých bych chtěl zmínit je žádost adresovaná výrobcům a spotřebitelským organizacím. Výrobci si musí být vědomi skutečnosti, že tlak na snižování nákladů, jakkoli je velký, je nezbavuje odpovědnosti za kompletní kontrolu každé jednotlivé části jejich výrobního procesu a jejich dodavatelského řetězce. Čím mezinárodnější se výroba a dodavatelské řetězce stávají, tím větší je odpovědnost firem působících na trhu.
Dále bych chtěl říci, že spotřebitelské organizace by vykonaly velký čin, kdyby vytvořily povědomí o tom, že levné není vždy totéž jako dobré. To není jen otázka bezpečnosti, ale také kvality, protože jak často jste byli svědky toho - i s hračkami, které si dítě rozbalí pod vánočním stromkem -, jak si dítě s hračkou pohraje jen jednou, než se rozbije. Hračka byla sice levná, ale nebyla dobrá! Levné neznamená vždy dobré a rovněž tak levné neznamená vždy bezpečné. To znamená, že spotřebitel si musí uvědomovat, že cena výrobku má přímý vliv na kvalitu a bezpečnost výrobku. V souvislosti s ideologií nízkých cen, která se šíří přinejmenším v některých členských státech, je toto téma, které mne stále více znepokojuje.
Závěrem chci říci, že evropské zákony jsou dnes v každém případě lepší, než zákony, které spatřujeme v jiných částech světa, a že mohou být zlepšeny a jsou zlepšovány a že pokud jde o hračky, jsou a musí být uplatňovány ty nejpřísnější požadavky.
členka Komise. - - Paní předsedající, je to pro mne opravdu čest a potěšení stát zde s místopředsedou Verheugenem a hovořit k Parlamentu o kriticky důležité problematice nebezpečných výrobků a bezpečnosti výrobků. Jak vidíte, Komise je v řešení této otázky zajedno a ráda vám poskytne své stanovisko ze dvou vzájemně se doplňujících úhlů pohledu.
Naše otevřená společnost a naše otevřená ekonomika nabízí občanům možnosti výběru, které by byly před pouhou jednou generací finančně nedostupné a/nebo nepředstavitelné. To je velký pokrok, avšak s ním přichází také určitá výzva, jak jsme zaznamenali v posledních měsících. Narážím samozřejmě na obavy o bezpečnost výrobků a zejména o bezpečnost dětských hraček. Občané potřebují vědět, že jejich bezpečnost je podepřena solidními předpisy, efektivními a energickými orgány a odpovědným podnikáním.
Zahájím toto stručné exposé několika slovy o zákonech a jejich vynucování, protože to je kriticky důležité. Jsem přesvědčena, že současný rámec právní úpravy pro bezpečnost spotřebitelských výrobků v EU je v zásadě solidní a bude ještě posílen projednávaným návrhem Komise o směrnicích nového přístupu. Narážím konkrétně na směrnici o obecné bezpečnosti výrobků s jejím systémem RAPEX založeným v zásadě na solidním rámci. Již máme právní rámec pro to, jak se vypořádat s nebezpečnými výrobky vyrobenými v Číně nebo kdekoli jinde. Úkol zajištění vnitřního trhu s bezpečným zbožím spočívá především v účinném vynucování současného právního rámce a pokud si zmíněnou směrnici znovu pozorně přečteme, tato vynucovací pravomoc náleží členským státům. Orgány členských států pro dohled nad trhem a celní kontroly mají za povinnost zajišťovat, aby nebyly na trh uvedeny nebezpečné výrobky nebo aby byly staženy z obchodů nebo od zákazníků. Členské státy musí mít v platnosti účinné, přiměřené a odrazující tresty za porušení předpisů a v článku 7 směrnice o obecné bezpečnosti výrobků se píše, že tuto odpovědnost mají skutečně členské státy.
Samozřejmě vynucování státními orgány je pouze doplňkem k tomu, že podniky mají respektovat své zákonné a etické povinnost, jak před několika minutami uvedl pan komisař Verheugen. Je povinností výrobců, dovozců a distributorů zajistit, aby na trh dávali pouze bezpečné výrobky a aby přijali potřebná opatření v případech, kdy se dozvědí o riziku pro bezpečnost spotřebitelů.
Jen několik slov o nedávných případech stažení výrobků, což je samozřejmě předmětem našeho velkého zájmu. V souvislosti s otázkou těchto nedávných případů stažení nebezpečných výrobků by byla Komise více znepokojena tichem než aktivitou a transparentnost budí důvěru. Proto mohu jen vyzvat národní orgány, aby posílily svůj dohled a informovaly Komisi o nebezpečném zboží a nemlčely z toho či onoho důvodu, například z toho důvodu, že nechtějí obtěžovat lidi před Vánocemi nebo že se snaží problém vyřešit v tichosti.
Určité otázky samozřejmě zůstávají. Oznamují provozovatelé problémy dostatečně rychle a jsou jejich interní audity bez poskvrnky? Jak můžeme zajistit dřívější a účinnější zásah ze strany orgánů pro dohled nad trhem a lepší kontrolu nad stahováním výrobků? Nicméně nedávné případy stažení výroků ukázaly, že lze provést zlepšení a že by zlepšení měla být provedena v celém dodavatelském řetězci pro dodávání výrobků, což mimo jiné zahrnuje projektování výrobků, subjekty zajišťující řízení dodavatelů, dále kontroly výrobního procesu a testování hotových výrobků.
Ráda bych chvíli pohovořila o vztazích s Čínou a Spojenými státy. Komise také pochybuje o tom, zda Čína podniká dostatečné kroky. Během mé nedávné návštěvy v Číně bylo mým hlavním poselstvím to, že Evropa nečiní a nebude činit kompromisy v oblasti bezpečnosti spotřebitelů. Toto jsem zdůraznila a získala závazek čínských představitelů ohledně konkrétních cílů pro dosažení pokroku. Ze strany trhu neexistují žádný argument, který by mohl být pádnější než bezpečnost výrobků a bezpečnost lidských životů. Jsem připravena je pokárat, pokud nesplní své sliby. V říjnu očekávám zprávu od čínských úřadů a skutečně činím všechno možné, abych je ujistila, že nebudu váhat podniknout příslušná opatření, pokud nesplní své sliby.
Konstruktivní spolupráce s Čínou již přinesla výsledky - zrušené vývozní licence na určité podřadné výrobky. Musím říci, že jsem strávila v Číně čtyři dny a během těchto čtyř dní došlo k odebrání licencí dvou největších výrobců hraček. To staví Evropu se značným náskokem před ostatní rozvinuté země, které se potýkají s podobnými otázkami. Jak víte, 16. září pracovní skupina zřízená prezidentem USA, vydala zprávu s velmi podobnými opatřeními, jako jsou ta, která Evropa již podnikla, aby zajistila bezpečnost a nezávadnost zboží. Rovněž jsme v kontaktu s úřady USA pro bezpečnost spotřebitelských výrobků a s tvůrci politik za účelem vzájemného posilování našich poselství, která dáváme čínské vládě. Již jsem hovořila s předsedkyní výboru pro vnitřní trh a ochranu spotřebitelů, paní McCarthyovou, o výsledcích jejich návštěvy ve Spojených státech. Příští týden, až budu v USA, zjistím, jak bychom mohli spolupracovat. Účelem je dát Číňanům naprosto jasný signál. Dostatečné záruky bezpečnosti nebudou fungovat jako vyjednávací argument při vztazích s tím či oním hospodářským blokem; jsou bezpodmínečně nutné pro přístup k oběma blokům.
Ráda bych uzavřela svůj projev tím, jaké další kroky plánujeme. Komise je pevně rozhodnuta vynaložit veškerou snahu, aby zajistila, že hračky prodávané pro vánoční sezónu nezpůsobí nepříjemná překvapení, a toto odhodlání je velmi jasné. Možná potřebujeme jakousi vánoční smlouvu s výrobci, s dovozci, se všemi úřady v členských státech, které by měly zajistit energické uplatňování předpisů, a se spotřebitelskými organizacemi. Komise bude Parlament pravidelně informovat o vývoji, zejména o ukončení inventury mapující silné a slabé stránky současného mechanismu pro zajišťování bezpečnosti spotřebitelských výrobků v polovině listopadu a po nadcházejícím summitu EU-Čína na konci listopadu. Na počátku příštího měsíce, třetího, se bude v Bruselu konat setkání všech národních orgánů, na kterém porovnáme své názory na to, jak jsou všude uplatňovány směrnice o bezpečnosti. Již jsme měli rozsáhlé rozhovory se všemi výrobci hraček, včetně společnosti Mattel, ohledně sdílení postupů. Jak jsem nedávno informovala výbor pro vnitřní trh a ochranu spotřebitelů, není doba vhodná pro unáhlené reakce. Společně s místopředsedou Verheugenem a celou řadou kolegů komisařů zajistíme potřebnou, přiměřenou a vhodnou reakci na problémy, které se vynořily v souvislosti s důvěrou veřejnosti ve správu globální bezpečnosti výrobků.
Přestože pan komisař Verheugen podal ve svém exposé vcelku vyčerpávající vysvětlení, dovolte mi říci, že co se týče přepracování takzvaného balíčku pro nový přístup, vynaložení obzvláštní péče o zdraví a bezpečnost evropských občanů vyžaduje, abychom zachovali specifický a úspěšný systém zřízený směrnicí o obecné bezpečnosti výrobků. Do konce tohoto roku vypracujeme první ze zpráv, které jsme povinni vypracovávat podle této směrnice každé tři roky, a uvidíte, že tento mechanismus je skutečně účinný a založený na společenství, solidaritě a proporcionalitě. Jsem rovněž přesvědčena o vašem názoru co se týče požadavku, aby byla bezpečnost upřednostněna před paušálním zefektivňováním a aby byl příznivě posouzen návrh nařízení tak, jak jej původně navrhovala Komise.
Také musíme pamatovat na to, že se to nestalo poprvé. Když to porovnáte s tím, jaké všechny nepříjemné události jsme zažili a zažíváme a jaké se dějí na trhu co se týče bezpečnosti potravin, můžeme opravdu vylepšit naše institucionální srovnání a vynaložit maximální snahu v oblasti bezpečnosti výrobků, protože v tomto globalizovaném světě nemůžeme být jen ostrov. Musíme uplatňovat naši kontrolu a ujišťovat evropské občany, že pozornost ze strany orgánů Společenství je všude stejná a doplňuje snahy členských států.
jménem skupiny PPE-DE. - Paní předsedající, existuje jedno japonské přísloví (a kvůli souvislostem této otázky zdůrazňuji, že je japonské, a nikoli čínské): "Problém je hora pokladů".
(DE) Pane předsedající, tento návrh se týká podílu zemědělců do restrukturalizačního fondu a výbor schválil znění: "...50 % příslušné restrukturalizační pomoci.." Rád bych to změnil na 25 %. Úprava byla dohodnuta s ostatními skupinami a doufám, že bude přijata.
(DE) Pane předsedající, jménem naší skupiny bych rád v souladu s čl. 168 odst. 2 jednacího řádu požádal o vrácení návrhu do výboru. Důvodem je, že jsme právě odsouhlasili 25 % příspěvek pěstitelů cukrové řepy do restrukturalizačního fondu, ale Komise trvá na 10 %.
V nejnovější verzi mohly členské státy tento podíl překročit. I to bylo nyní zrušeno. Již jsme o tom minule uvažovali, zda nepožádáme o vrácení do výboru, a spokojili jsme se s 10 %. Neměli bychom to připustit znovu! Vzhledem k probíhajícímu konzultačnímu postupu je naše jediná možnost, jak vstoupit do diskuse s Komisí, vrátit zprávu zpět a jednat s Komisí a Radou.
Výbor pro zemědělství a rozvoj venkova. - Pane předsedající, nemyslím, že je správné vracet zprávu do výboru. Myslím, že chceme přijmout rozhodnutí. Potřebujeme pokračovat s restrukturalizací, a proto bych ji nerad vracel výboru a obávám se, že jsem proti tomu, co chce pan Graefe zu Baringdorf udělat.
zpravodaj. - (EL) Pane předsedající, nesouhlasím s návrhem pana Graefe zu Baringdorf. Ráda bych sněmovně své stanovisko vysvětlila: odhlasovali jsme návrh, na základě kterého poskytnou poprvé všichni producenti celkovou sumu 260 EUR plus 25 EUR. Čili celková dotace je tedy téměř 400 EUR.
Z finančního hlediska je to vyrovnané a domnívám se, že to pomůže odvětví jako celku.
zpravodajka. - (EL) Pane předsedající, dovolte mi přeskočit čtení technického znění pozměňujícího návrhu, pochopitelně za předpokladu, že nesouhlasíte s politickou otázkou, kterou vám předkládám:
Čl. 10 odst. 2 nařízení č. 318/2006 se týká zavedení možného dalšího snížení kvót cukru na období po roce 2010. Výbor pro zemědělství a rozvoj venkova předložil pozměňovací návrh v předstihu, dříve, než jsme vůbec mohli znát výsledky uplatňování nové společné organizace trhu v členských státech a v podnikatelském prostředí. Pozměňující návrh spočívá v lineárním snížení podílu v období po roce 2010 o 13,5 %. Pokud například Komise navrhne snížení 10 % podílu v období po roce 2010, bude to problém.
Můj ústní pozměňující návrh chtěl pouze vyslat zprávu a poskytnout základní metodologii, která by měla být přijata pro období po roce 2013 při případném dalším snižování. Pozměňující návrh zohlední řízení podnikání, tzn. jaký rozsah obchodů se přizpůsobil statu quo a situaci v členských státech.
písemně. Hlasoval jsem pro zprávu své německé kolegyně Angeliny Nieblerové týkající se návrhu rozhodnutí výboru o uzavření dohody o vědeckotechnické spolupráci mezi Evropským společenstvím a státem Izrael. Upřímně blahopřeji Evropské komisi k vyjednání této smlouvy vycházející z principů společných výhod a vzájemných možností zapojit se do programů a aktivit jednotlivých stran v oblastech, které dohoda pokrývá, z principů nediskriminace, skutečné ochrany duševního vlastnictví a spravedlivého sdílení práv na duševní vlastnictví.
písemně. - (FR) Hlasoval jsem pro zprávu svého španělského kolegy Gérarda Galeoteho týkající se návrhu rozhodnutí Rady, podle kterého bude mít Francie právo uplatnit nižší spotřebitelskou daň na "tradiční" rum vyráběný v zámořských departmentech, jímž se ruší rozhodnutí Rady z 18. února 2002.
Podle tohoto návrhu bude mít Francie právo uplatnit od 1. ledna 2007 do 31. prosince 2012 nižší potravinovou daň na velkou část "tradičního" rumu vyráběného v zámořských departementech. Rozšiřuje objem a dobu platnosti současného daňového režimu, vztahujícího se na tradiční rum, neboť v posledních letech došlo ke zhoršení situace. Je to vynikající zpráva pro odvětví řetězce třtina - cukr - rum, jež má pro zachování hospodářské a sociální rovnováhy v těchto oblastech zásadní význam.
Jsem rád, že toto hlasování v prvním čtení bez pozměňovacích návrhů otevírá cestu k rychlému přijetí tohoto návrhu a vítám práci, kterou zde odvedla má francouzská kolegyně Margie Sudreová při obhajobě této otázky ve výboru pro regionální rozvoj.
písemně. - (FR) Nový daňový režim bere v úvahu to, že se od roku 2001 výrazně zhoršila konkurenceschopnost tradičního rumu v zámořských departementech a to, že pro hospodářskou a sociální rovnováhu v těchto regionech je podpora řetězce třtina - cukr - rum nezbytná.
Opatření je úměrné vícenákladům, které tento řetězec musí hradit kvůli nevýhodám spojeným s jejich statutem nejodlehlejších regionů, jako je především odlehlost, úzký trh a obtížný terén, které vysvětlují vyšší cenu cukrové třtiny.
Komise správně přihlédla k tomu, že je zde v 5 500 farmách přímo či nepřímo 40 000 pracovních míst závislých na pěstování třtinového cukru. Nový daňový režim by měl rovněž přispět k udržení 10 palíren na Guadelupu, 9 na Martiniku, 3 na ostrově Réunion a 1 na Francouzské Guyaně, a přibližně 22 000 pracovních míst přímo spjatých s výrobou rumu.
Evropská pomoc umožní zajistit obchodní odbyt rumu ze zámořských departementů, který odolá konkurenci producentů ze zemí AKT, a pomůže místním výrobcům, kteří čekali na pozitivní signál, dobře si vědomi extrémních obtíží, jimž budou pro nadcházející roky čelit, zejména kvůli ničivému cyklónu Dean, který se přehnal před měsícem v Antilech.
písemně. - (SV) Hlasoval jsem dnes proti zprávě Gerarda Galeotea. Francii nesmí být dovoleno podporovat výrobce rumu v zámořských departementech nižšími daněmi, než je povoleno. Nejlepším způsobem, jak pomoci zemědělství v nejméně rozvinutých zemích, jsou cla na zemědělské výrobky ze všech zemí a zrušení společné zemědělské politiky. Spotřební daň na alkohol navíc slouží cíli na snížení spotřeby alkoholu. Škodlivé účinky alkoholu jsou naprosto stejné, je-li alkohol vyráběn na Guadelupu, Martiniku nebo kdekoliv jinde.
písemně. - (FR) Hlasoval jsem pro zprávu našeho německého kolegy pana Mayera ohledně pozměněného návrhu směrnice Evropského parlamentu a Rady týkající se stojanů dvoukolových motorových vozidel (kodifikované znění).
Využívám tohoto vysvětlení hlasování ke kritice toho, jak se zpožďuje práce na kodifikaci evropského práva. Tato záležitost sahá až do 23. března 2003, kdy Evropská komise předložila návrh směrnice Evropského parlamentu a Rady, kterým se kodifikuje směrnice Rady 93/32/EHS o ručních držadlech pro spolujezdce na dvoukolových motorových vozidlech. Poradní pracovní skupina právních služeb vytvořená na základě interinstitucionální dohody ze dne 20. prosince 1994 o zrychlené pracovní metodě pro úřední kodifikaci právních předpisůve svém stanovisku ze dne 26. června 2003 prohlásila, že výše uvedený návrh se omezuje pouze na prostou kodifikaci bez změny podstaty dotčených předpisů. A o této kodifikaci hlasujeme až v září 2007. To není normální. Vyzývám Evropskou komisi, aby urychlila proces kodifikace evropského práva.
písemně. - (FR) Hlasoval jsem pro zprávu našeho německého kolegy pana Mayera ohledně pozměněného návrhu směrnice Evropského parlamentu a Rady o stojanech dvoukolových motorových vozidel (kodifikované znění).
Využívám tohoto vysvětlení hlasování ke kritice toho, jak se zpožďuje práce na kodifikaci evropského práva. Tato záležitost sahá až do 28. března 2003, kdy Evropská komise předložila návrh směrnice Evropského parlamentu a Rady, kterým se kodifikuje směrnice Rady 93/31/EHS o stojanech dvoukolových motorových vozidel. Poradní pracovní skupina právních služeb vytvořená na základě interinstitucionální dohody ze dne 20. prosince 1994 o zrychlené pracovní metodě pro úřední kodifikaci právních předpisů ve svém stanovisku ze dne 26. června 2003 prohlásila, že výše uvedený návrh se omezuje pouze na prostou kodifikaci bez změny podstaty dotčených předpisů. A o této kodifikaci hlasujeme až v září 2007. To není normální. Vyzývám Evropskou komisi, aby urychlila proces kodifikace evropského práva.
písemně. - (FR) Hlasoval jsem pro zprávu našeho německého kolegy pana Mayera ohledně pozměněného návrhu směrnice Evropského parlamentu a Rady týkající se místa pro montáž zadní registrační tabulky dvoukolových a tříkolových motorových vozidel (kodifikované znění).
Využívám tohoto vysvětlení hlasování ke kritice toho, jak se zpožďuje práce na kodifikaci evropského práva. Tato záležitost sahá až do 5. září 2006, kdy Evropská komise předložila návrh směrnice Evropského parlamentu a Rady, kterým se kodifikuje směrnice Rady 93/94/EHS z 29. října 1993 týkající se místa pro montáž zadní registrační tabulky dvoukolových a tříkolových motorových vozidel. Nezjistil jsem, zda byla v této věci konzultována poradní pracovní skupina právních služeb vytvořená na základě interinstitucionální dohody ze dne 20. prosince 1994 o zrychlené pracovní metodě pro úřední kodifikaci právních předpisů. V každém případě o této kodifikaci hlasujeme až v září 2007. To není normální. Vyzývám Evropskou komisi, aby urychlila proces kodifikace evropského práva.
písemně. - (PT) Víme, že statistiky Společenství o vzdělávání a celoživotním učení se v posledních deseti letech vytvářely na základě neformální dohody mezi členskými státy jako reakce na usnesení Rady z 5. prosince 1994 o podpoře statistik o vzdělávání a celoživotním učení v Evropské unii.
Komise (Eurostat) shromažďuje roční údaje o vzdělávání od členských států na základě dobrovolnosti prostřednictvím společné akce prováděné společně se statistickým úřadem při Unesco a s Organizací pro hospodářskou spolupráci a rozvoj (OECD), jež je obvykle označována jako "sběr údajů UOE". Komise (Eurostat) vedle dat o odborné přípravě v podnicích shromažďuje také údaje o vzdělávání, odborné přípravě a celoživotním učení prostřednictvím dalších šetření.
Nyní se pokouší získat nový právní rámec pro úpravu a formalizaci vytváření statistik Společenství, pokud to má být funkčně schopný systém pro vytváření statistik v těchto odvětvích, ale existují zde mezery a nejasnosti, které je nutné během parlamentní rozpravy vysvětlit. Konečný text by proto měl zajistit větší průhlednost; doufáme také, že si uplatnění směrnice nevyžádá zbytečné administrativní nebo finanční náklady.
písemně. - (SK) Gratuluji panu poslanci Nikolaosovi Sifunakisovi za dobře připravenou zprávu. Ve svém hlasování jsem jednoznačně podpořil předložený dokument. Jako zpravodaj za Výbor pro kulturu a vzdělávání k návrhu na vytvoření Evropského kvalifikačního rámce pro celoživotní vzdělávání tuto legislativní iniciativu Komise vítám.
Považuji za důležité, aby při úsilí, které vynakládáme na zdůrazňování vzdělávání, odborné přípravy a též celoživotního vzdělávání v kontextu cílů Lisabonské strategie, existovala i tzv. zpětná vazba - jako odezva na toto úsilí a konkrétní kroky v oblasti vzdělávání v Evropské unii.
Srovnatelná statistika zavede životaschopný systém do shromažďování statistických dat pro oblast vzdělávání a celoživotního vzdělávání. Budeme mít k dispozici statistické údaje s co největší výpovědní hodnotou, které nám pomohou soustředit pozornost na nedostatky nebo chybně stanovené cíle při realizaci politik Společenství pro oblast vzdělávání.
Strana Junilistan souhlasí s návrhy Komise a pozměňujícími návrhy Evropského parlamentu za předpokladu, že Evropské instituce vezmou ohled na to, že vzdělávací politika je vnitrostátní otázka.
V pozměňovacím návrhu 7 výboru Evropského parlamentu pro kulturu a vzdělávání se však objevuje návrh, aby byl odkaz včleněn i do Listiny základních práv Evropské unie. Nic takového. Členské státy EU žádnou takovou listinu nepřijaly. Odkaz na takový dokument se objevil v návrhu Ústavní smlouvy, která byla v létě 2005 v rámci demokratického procesu zamítnuta. Na druhé straně podepsaly všechny členské státy EU Evropskou úmluvu o lidských právech Rady Evropy. To znamená, že všichni občané EU mohou uplatňovat své základní svobody a práva u Evropského soudu pro lidská práva.
Listina EU představuje opak "menší, ale horlivější" EU, o níž se často hovoří ve slavnostních projevech o subsidiaritě. EU by se měla soustředit na přeshraniční otázky, a neměla by se míchat do otázek, o kterých mohou rozhodnout samy členské státy, nebo které již řeší jiné mezinárodní úmluvy.
Z toho vyplývá, že Listina základních práv Evropské unie by měla být zamítnuta, pochopitelně spolu s "novou" Smlouvou o EU.
písemně. - (DE) Statistiky dokazují to, co všichni víme: dobré vzdělání je příslibem vyššího příjmu a ochranou proti nezaměstnanosti. Po této stránce je od EU neodpovědné, že neustále umožňuje příliv obrovského množství nekvalifikovaných přistěhovalců, kteří jsou odsouzeni k životu v nezaměstnanosti a práci na černo, což vede k tomu, že se odvětví s nízkými příjmy ocitá pod ještě větším tlakem, který vede ke kriminalitě nebo "jen" zatěžuje sociální stát.
A pokud je skutečně nedostatek kvalifikované pracovní sály, měli bychom své lidi adekvátně vzdělávat, místo abychom lákali na jejich místa levnější pracovní sílu ze zahraničí se zelenými nebo modrými kartami, která stlačuje příjmy dolů. V tomto smyslu je důležité mít statistická data, abychom mohli reagovat na nežádoucí tendence.
písemně. - (DE) Pane předsedající, zdržel jsem se hlasování o zprávě pana Jarzembowského, protože v posledních letech byly v Evropě rozšířeny vysokorychlostní tratě, zejména mezi velkými městy, a kratší tratě byly trestuhodně opomíjeny, navzdory tomu, že 90 % cest probíhá na kratší vzdálenosti. Na jedné straně Brusel žádá, aby byli lidé mobilnější, a chce cestování přesunout ze silnic na železnici, ale na druhé straně zkouší se svým zaklínadlem privatizace zavést přesně opačný trend.
EU musí zajistit, aby společné normy a systémy usnadnily přeshraniční cestování po železnici a aby byly v rámci hlavních tepen podpořeny velké projekty. Je však nutné pochopit, že soukromí investoři nemyslí na blaho země a obyvatel, ale skutečně jen na svůj prospěch a návratnost svých investic.
Dalším bodem je prohlášení Rady týkající se provádění rozhodnutí Rady o moratoriu na trest smrti.
Úřadující předseda Rady - (PT) Paní předsedající, s velkou radostí zde dnes vystupuji k otázce, která stojí v samém jádru našich společných evropských hodnot. Boj proti trestu smrti je nedílnou součástí politiky lidských práv EU a byl cílem prvních hlavních směrů Evropské unie v oblasti lidských práv. Tyto směrnice, jak dámy a pánové dobře víte, stanovily v roce 1998 hlavní stránky přístupu Evropské unie k této otázce a tehdy se také vykrystalizoval náš dobře známý záporný postoj k otázce trestu smrti.
Mohli bychom připomenout cíle Unie v otázce trestu smrti, uvedené v hlavních směrech. Prvním cílem je směřovat k všeobecnému zrušení trestu smrti, což je politický postoj, který schválily a striktně dodržují všechny členské státy EU.
Druhým cílem je požadovat v zemích, kde trest smrti stále existuje, jeho postupné zrušení a to postupem, který bude splňovat minimální mezinárodní normy. S velkým potěšením vás dnes v této sněmovně chci seznámit s posledním vývojem v našem boji o zrušení trestu smrti. Jak víte, nedávno jsme spustili významnou iniciativu na podporu těchto cílů EU. Odvolávám se pochopitelně na rozhodnutí Rady z 18. června tohoto roku, ve kterém se sama zavázala, že na 62. schůzi Valného shromáždění OSN zavede usnesení proti trestu smrti jako součást meziregionální aliance.
Parlament vyzval ve dvou usneseních přijatých tento rok v únoru a dubnu Evropskou unii, aby se v této věci chopila iniciativy. Vzhledem k tomu, že se rychle blíží třetí zasedání Valného shromáždění Spojených národů, uvědomuji si, že chcete vědět, jak se Rada na tuto chvíli připravila. Řeknu vám teď něco o tom, co jsme doposud udělali.
Napřed mi dovolte krátce shrnout téměř desetileté období od okamžiku, kdy byly hlavní směry týkající se trestu smrti přijaty. Ráda bych také zdůraznil, že jsme toho od roku 1998 udělali opravdu hodně. Rozvinuli jsme v naší kampani proti trestu smrti řadu nástrojů, od politického jednání cestou demarší, prohlášení a vícestranné diplomacie po finanční podporu prostřednictvím Evropské iniciativy pro demokracii a lidská práva, což je nástroj vytvořený především díky úsilí Evropského parlamentu.
Od 1. července 2006 do 30. června 2007 například Evropská unie podnikla obecné demarše věnované trestu smrti ve 28 zemích od Bahrajnu po Zambii; podnikli jsme i demarše v konkrétních případech v různých zemích od Jemenu do Írán; navíc se této otázce věnovala řada prohlášení EU. Uvedu příklad, kterému se média docela věnovala: v srpnu tohoto roku vydala Evropská unie prohlášení ke 400. popravě v Texasu. Rád bych také upozornil, že trest smrti je také na pořadu dne při dialogu o lidských právech a při konzultacích, které jsme vedli se třetími zeměmi, a nevyhýbáme se diskusi o této otázce při setkání s představiteli jakékoliv této země. Naše důvěra v účinný multilateralismus se také projevuje formou neúnavného jednání proti trestu smrti v rámci Spojených národů a jiných mezinárodních orgánů.
Evropská unie předkládala od roku 1997 do roku 2005 každoročně usnesení věnované trestu smrti Komisi OSN pro lidská práva. V prosinci 2006 jsme se k této činnosti vrátili a na Valném shromáždění Spojených národů jsme přeložili prohlášení o trestu smrti, které mělo na začátku 85 podpisů a nakonec ho podepsalo 10 dalších zemí. Předsednictví Evropské unie toto prohlášení z prosince 2006 znovu zopakovalo při zahájení čtvrtého zasedání Komise pro lidská práva v březnu 2007.
I přes přetrvávající obavy o použití trestu smrti s radostí konstatujeme obecnou tendenci trest smrti rušit nebo na něj zavádět moratorium. Více než polovina zemí ve světě již trest smrti zrušila buď zákonem, nebo v praxi: podle Amnesty International jde o 133 zemí. Rád bych věřil, že v této tendenci k rušení hrála i třeba jen skromnou roli Evropská unie pochopitelně včetně Evropského parlamentu, a to díky naší mnohaleté systematické a vytrvalé činnosti. Heslovitý seznam akcí Evropské unie proti trestu smrti je důkazem našeho závazku v této věci a dovolte mi, abych zdůraznil, že uznáváme, že Evropský parlament nám byl v naší práci loajálním spojencem, čímž se vracím zpět k našemu aktuálnímu bodu jednání, jímž je usnesení pro Valné shromáždění Spojených národů vyzývající k přijetí moratoria a ke zrušení trestu smrti.
Tato iniciativa potvrzuje, že Evropská unie stojí v čele celosvětových snah o zrušení a že bude stát proti trestu smrti ve všech případech a za všech okolností, protože ho považuje za krutý a nehumánní trest. S touto iniciativou toho můžeme hodně získat, ale také hodně ztratit, pokud neuspějeme. Nesmíme zapomínat, že jde o náš třetí pokus, opakuji, náš třetí pokus o to, aby Valné shromáždění OSN přijalo usnesení k trestu smrti, po našich dvou neúspěšných pokusech v letech 1994 a 1999.
V sázce není nic víc a nic míň než naše věrohodnost jako hlavních představitelů světových snah o zrušení trestu smrti. Rada proto pokládala za nutné být dobře připravena a mít dost času na nadregionální dohodu. To nebylo bývalo možné během 61. Valného shromáždění, jak by si někteří z vás byli přáli. Nebyl to názor jen expertů Rady. Mnoho nevládních organizací, kteří vedou boj na tomto poli, jako je Koalice proti trestu smrti, nás žádalo, abychom předkládání příliš nechvátali, ale abychom vyčkali dost na to, aby bylo možné zajistit její úspěch. Právě touto cestou jsme se vydali. Rozhodnutí Rady z 18. června předložit usnesení na 62. Valném shromáždění Spojených národů poznamenalo začátek nové fáze v multilaterální oblasti.
V zavádění rozhodnutí Rady do praxe hrála svou roli Rada, předsednictví i členské státy. Pracovní skupina Společné zahraniční a bezpečnostní politiky pro lidská práva rozhodla ještě před letními prázdninami, jaký přístup je nutné zaujmout, tzn. že členské státy nejprve schválí návrh textu a v druhé fázi najdou spoluautory z různých částí světa; až se toto podaří, bude se koncem srpna konat první setkání všech spoluautorů v New Yorku. Dohody o znění textu bylo dosaženo během dvou týdnů. Nyní spouštíme lobbistickou kampaň, abychom našli k návrhu usnesení spoluautory. Ve chvíli, kdy mluvím, hledají naše velvyslanectví po celém světě možné podporovatele naší iniciativy. Dělám všechno možné, abychom získali maximální podporu a naše usnesení uspělo.
V tomto duchu vás dámy a pánové žádám o důvěru a podporu, abychom byli schopní tento proces zrealizovat. Jistě si uvědomujete, jak složitá mohou politická jednání být. Proto jistě pochopíte, že předsednictví potřebuje určitý stupeň flexibility a manévrovacího prostoru k připravení vhodného harmonogramu pro takto složitou iniciativu, protože jde o meziregionální iniciativu a spoluautoři musí také text a strategii usnesení zrevidovat; kromě toho musíme rychle zkontaktovat velký počet možných spolusponzorů, aby tato iniciativa získala na váze.
Pustili jsme se do kampaně, která také představuje velkou výzvu, ale jsem přesvědčen, že pokud budeme jednat ve shodě, setká se naše iniciativa s úspěchem.
jménem skupiny PPE-DE. - (LT) Paní předsedající, pane komisaři, pane státní tajemníku, dámy a pánové, vracíme se dnes v Evropském parlamentu k otázce moratoria na trest smrti. Touto otázkou jsme se za poslední rok věnovali již dvakrát a byla přijata dvě usnesení o uplatňování celosvětového moratoria na trest smrti (z 1. února a z 26. dubna).
Můžeme jen litovat, že se v případě těchto usnesení Evropský parlament obrátil na Radu, aby je předložila Valnému shromáždění OSN, ale ta to neudělala. Rada to bývala mohla udělat před zahájením 62. Valného shromáždění Organizace spojených národů a usnesení bývala mohla být přijata do konce roku.
Trest smrti je krutý a nehumánní trest porušující jedno ze základních lidských práv, právo na život. A my skutečně nemůžeme tolerovat situaci, kdy jsou každoročně popraveny v Íránu, Číně a dalších zemích tisíce lidí. Proto je uplatnění celosvětového moratoria na trest smrti usilující o jeho úplné zrušení jeden z nejdůležitějších politických cílů a proto v této věci požadujeme nejen konsensus našich parlamentních skupin, ale i konsensus všech členských států.
Jsem si jistá, že by Evropský parlament přijetím tohoto usnesení mohl prokázat mimořádnou solidaritu a i přes rozdílnost názorů schopnost konsensu, například i tím, že prohlásí 10. únor Evropským dnem proti trestu smrti.
Evropský parlament má přijetím rozhodnutí o politické otázce, která má jasnou přidanou hodnotu, drahocennou možnost převést Radě svou soudržnost a solidaritu. Politiky bez hodnoty jsou jen laciným politikařením a populismem, zatímco lidský život je cenný nám všem, bez ohledu na zeměpisné či kulturní rozdíly.
Upřímně vyzývám všechny své kolegy ve všech skupinách, aby toto významné usnesení přijali.
jménem skupiny PSE. - (DE) Pane předsedající, státní tajemník Lobo Antunes zde přesvědčivě ukázal, jaké úsilí Rada vyvíjí. Nemám, co bych ke slovům pana ministra dodal. Naše skupina vás plně podporuje ve našich snahách jasně ukázat, že Evropská unie chce poskytnout silnou oporu nejen moratoriu, ale i cíli zrušit trest smrti po celém světě.
Jak řekla moje předřečnice, Evropský parlament to již v tomto roce řekl dvakrát: tento parlament je průkopníkem v boji za zrušení trestu smrti. Pro nás, Evropské sociální demokraty, zaujímá trest smrti místo zcela na dně lidské morálky. Pocházím ze země, ve které je lidská důstojnost zahrnuta do prvního článku ústavy. Povinnost úplně každého vládního nařízení je chránit a obhajovat ji. To je poselství ústavy mé země. Na základě tohoto poselství jsme v Evropské unii sestavili Listinu základních svobod, jejíž základní poselství zní: lidská důstojnost je hlavním vedoucím principem Evropské unie.
Jenomže trest smrti je opak lidské důstojnosti. Představuje ponížení lidské bytosti do nejnižšího bodu její existence. Povinnost úplně každého demokrata, který se řídí morálkou, je zavrhnout ho. Bojujeme za to, aby Evropská unie toto moratorium podpořila. Proč tedy v této věci neexistuje konsensus v Radě?
V Radě existuje jeden členský stát, který společné usnesení Evropské unie bojkotuje. Nebudu se rozpakovat a vyslovím zde veřejně jeho jméno. Je to polská vláda, kdo nechce, abychom toto zásadní rozhodnutí vydali. Spojuje otázku trestu smrti s jinými otázkami a říká: když jiní spojují svůj názor na tuto otázku s otázkou potratů a eutanazie, potom i my budeme připraveni argumentovat proti trestu smrti. To je záminka! Proč? Velmi rád vám to řeknu. Chtěl bych vám přečíst citát z rozhovoru v rádiu, který byl vysílán letos 28. července. Cituji: "Já osobně jsem byl, jsem a budu zastáncem trestu smrti. Návrat k tomuto trestu není dnes možný, ale počítám, že v budoucnu v EU převládne příznivější klima." Lech Kaczyński, prezident Polské republiky.
To je důvod, proč dodnes Evropská rada nevydala k tomuto memorandu usnesení. Polský prezident je zastánce trestu smrti a doufá, že v Evropě nastane příznivější klima pro jeho znovuzavedení. Proto říkám: tento parlament je zde na to, aby zajistil, že klima v Evropě zůstane proti trestu smrti. To je zásadní bod.
Pokud máme my jako evropští socialisté vliv, musíme takto jednat. Rád bych však položil Radě jednu otázku: Pane Lobo Antunesi, neptám se vás osobně, ale vás jako hlav států a vlád ostatních 26 zemí. Jak dlouho bude ostatních 26 hlav států a vlád toto snášet a mlčet k tomu, že jeden zastánce trestu smrti, který to o sobě klidně prohlašuje, je schopný v této otázce paralyzovat Evropskou radu? I na to potřebujeme odpověď.
Meziregionální dohoda o přidružení s Mercosurem a dohoda s Brazílií (rozprava)
Dalším bodem jsou prohlášení Rady a Komise, která se týkají jednání o meziregionální dohodě o přidružení se skupinou zemí Mercosur a novém dvoustranném strategickém partnerství s Brazílií.
Chápeme, že dohoda o přidružení mezi Evropskou unií a skupinou zemí Mercosur musí být ve všech směrech vyčerpávající, to znamená dohoda a spolupráce politická i ekonomická, která má za cíl nejen podporovat obchod a investice, ale také významnou měrou upevnit strategické vztahy mezi Evropskou unií a daným regionem. Tato dohoda vytvoří největší oblast volného trhu mezi dvěma regiony se zhruba 700 miliony obyvatel a zároveň umožní ekonomickou a sociální integraci, usnadní investování a významně podpoří ekonomický růst v obou regionech.
Je pravda, že výsledky jednání o rozvojové agendě z Dohá ovlivnily vyjednávací proces. Nemůžeme však dohodu o přidružení nahlížet z čistě ekonomického hlediska; musíme zdůraznit i její politický rozměr.
Pro zlepšení vztahů mezi Evropskou unií a skupinou zemí Mercosur, což je naším společným cílem, je nezbytné přihlédnout k vyváženosti politických a ekonomických složek. Musíme si však uvědomit, že po sedmi letech vyjednávání jsme ve slepé uličce. Tato bezvýchodná situace je výsledkem nesouladu či rozporů v prezentovaných návrzích.
Na jedné straně návrh učiněný Evropskou unií zahrnoval veškerá odvětví, na straně druhé návrh skupiny zemí Mercosur opominul odvětví pro Evropskou unii důležitá. Portugalské předsednictví čeká na politický závazek skupiny Mercosur představit vylepšený návrh, aby Komise mohla opět začít jednání s vidinou rychlého uzavření dohody, která je spravedlivá a vyrovnaná pro obě strany.
Strategické partnerství mezi Evropskou unií a Brazílií, které bylo ustanoveno na summitu v Lisabonu 4. července, musí být chápáno nejen jako prostředek pro upevnění vztahů s Brazílií, ale také jako způsob posilování strategických meziregionálních vztahů mezi Evropskou unií a Latinskou Amerikou, zejména při jednáních se skupinou Mercosur.
Společné prohlášení vydané po summitu s Brazílií jednoznačně dokládá závazek ke konečnému jednání o dohodě o přidružení mezi EU a skupinou zemí Mercosur.
Co se týče Brazílie, nezapomínáme-li na její rostoucí strategický význam na mezinárodní scéně, partnerství uzavřené během portugalského předsednictví znamená začátek nových vztahů mezi Evropskou unií a Brazílií, stejně jako v případě Ruska, Indie a Číny. Partnerství se bude rozvíjet na základě akčního plánu, který zahrnuje podporu dialogu a spolupráce v oblastech společných zájmů, které byly prezentovány ve sdělení Komise Radě o strategickém partnerství EU a Brazílie, jehož součástí je i pořad jednání o skupině Mercosur.
člen Komise. - Paní předsedkyně, jsem vděčný za možnost diskutovat o tomto závažném tématu. Jak bylo správně zdůrazněno, rozhodnutí ustanovit strategické partnerství s Brazílií se vrací k prvnímu sdělení Komise o Brazílii, kde jsme navrhovali postup vpřed v našich vztazích s Brazílií, a první summit EU a Brazílie v Lisabonu tento nový vztah potvrdil a upevnil.
Proč užší vztahy s Brazílií? Strategické partnerství EU a Brazílie je přirozenou reakcí na geopolitická fakta. Brazílie se dnes stává mezinárodním hráčem s důležitým významem pro globální témata jako změny klimatu, boj proti chudobě, mír, bezpečnost a multilateralismus. Je uznávána i v rozvojovém světě, jak to dokazuje její předsednictví G20 v rámci WTO, a aktivně se zasazuje za rozhovory Jih-Jih.
Navázala partnerství se všemi důležitými zeměmi: Čínou, Ruskem a Spojenými státy. Evropská unie může z užšího partnerství s Brazílií získat velmi mnoho pro řešení globálních témat, která se týkají všech.
Strategické partnerství poskytuje příslušný rámec, jak ukazuje zkušenost všech dalších členů skupiny BRICS. Jaký vliv bude mít partnerství na Latinskou Ameriku a zejména na skupinu Mercosur? Podpora regionální integrace je jedním ze základních pilířů partnerství. To je jasně uvedeno ve sdělení Komise a Brazílie to tak také vnímá. Prezident Lula to důrazně potvrdil na prvním summitu EU a Brazílie v červenci.
Jižní cíp je pro Evropskou unii bezpochyby velmi důležitý. Mimo společných kulturních a politických hodnot, jako jsou demokracie, lidská práva a sociální spravedlnost, představuje i obrovský ekonomický potenciál, který mohou oba ekonomicky se doplňující regiony využít. EU je pro skupinu Mercosur nejdůležitějším obchodním a investičním partnerem. Ročně putuje za oceán zboží a služby v hodnotě 50 bilionů EUR. Celková hodnota investic EU ve skupině zemí Mercosur pak byla zhruba 100 bilionů EUR v roce 2005.
Skutečně věříme, že potenciál ekonomicky a politicky integrované skupiny Mercosur je obrovský. Nedávný vznik Strukturálního konvergenčního fondu a Parlamentu Mercosuru je velmi povzbudivým signálem. EU samozřejmě tento proces integrace podporuje nejen slovy, ale i konkrétními činy.
Evropská unie byla a bude napůl výhradním sponzorem integrace skupiny Mercosur. Za posledních 5 let byla poskytnuta částka ve výši 50 milionu EUR a stejná částka je k dispozici pro současný finanční výhled (2007-2013) na podporu výstavby institucí skupiny Mercosur, upevnění občanské společnosti a urychlení ekonomické integrace.
Uzavření dohody o přidružení mezi EU a skupinou zemí Mercosur by bylo obrovským krokem vpřed v integračním procesu regionu. Evropská unie má proto velký zájem na uzavření jednání a chce pokračovat až budou jasnější jednání o rozvoji z Dohá.
Strategické partnerství s Brazílií je rozhodnutí pro Brazílii i skupinu Mercosur výhodné. Obě roviny vztahů - vnitrostátní a regionální - se budou vzájemně doplňovat a podporovat se. Partnerství v žádném případě nenahrazuje meziregionální jednání mezi EU a skupinou Mercosur.
Plně souhlasíme s Brazílií, že skupina Mercosur je a nadále bude jedinou oblastí dvoustranných ekonomických a obchodních vztahů. Jsem přesvědčen, že vytvořením závazků s Brazílií, největším členem skupiny Mercosur, můžeme regionální integrační proces ještě více podpořit. Sdílená zkušenost díky společnému pořadu jednání s EU dodá Brazílii odvahu více podpořit snahy skupiny Mercosur při tvorbě společné obchodní a politické unie.
jménem skupiny PPE-DE. - (ES) Pane předsedající, úřadující předsedo Rady, pane komisaři, dámy a pánové, nejdříve bych chtěl poděkovat portugalskému předsednictví a panu komisaři za jejich důležité komentáře k textu jednoznačné otázky položené Výborem pro mezinárodní obchod.
Je všeobecně známo, že Brazílie je obrovskou a velkolepou zemí s velikým potenciálem, která je v rozhodující fázi politického a ekonomického vývoje. Náš vzájemný vztah je silný a měl by být stále posilován. Mimořádné vazby Brazílie na Portugalsko a Portugalska na Brazílii jsou rovněž známy, uznávány a všemi respektovány.
- (PT) Velmi dobře chápeme postavení našich dobrých a vážených portugalských přátel spolu s jejich zájmy a obavami, protože je s nimi sdílíme.
(ES) Evropská unie, Komise, Rada a Parlament však vždy vyjadřovaly podporu upevňování regionální integrace skupiny Mercosur, jednání s oblastí a maximálnímu slučování regionu.
Jak již zde bylo zmíněno, Brazílie má pro to klíčové postavení. Pokud se sdělení Komise a navrhovaný strategický vztah s Brazílií ubírají tímto směrem, je to jenom dobře. Vše by se dělo za podpory Evropského parlamentu, který se v této rozpravě vyjádřil stejně jako při hlasování o zprávě o jednáních EU a skupiny Mercosur, které jsem měl tu čest být zpravodajem a která byla před rokem přijata a ke které odkazuji.
Vzhledem k nejasnostem vyplývajícím z tohoto sdělení potřebuje být Parlament ujištěn, že tento bod bude vyjasněn a že budeme informováni.
Jsme si také vědomi, že očekávání uzavření ambiciózní dohody mezi Evropskou unií a skupinou Mercosur nemůže trvat věčně a že pokud sama skupina Mercosur neučiní kroky směrem k integraci a jednání mezi Evropskou unií a skupinou Mercosur budou stagnovat, ať už s dohodou z Dohá či bez ní, rozhodnutí musí být na nich a nejdůležitější věcí bude efektivita: dvoustranná dohoda s Brazílií.
Pokud se tak ale nestane, pane předsedající, dámy a pánové, cílem je dosáhnout dohody se skupinou Mercosur. Stručně řečeno, ano Brazílii, ale jen pokud nebudou narušena jednání s celou skupinou Mercosur.
jménem skupiny PSE Group. - (DE) Pane předsedající, pane komisaři, pane úřadující předsedo Rady, jménem Výboru pro mezinárodní obchod jsme žádali tuto rozpravu, protože jsme velmi znepokojeni stavem, kdy se uzavírá stále více a více nejrůznějších dohod, které ovlivňují naši práci ve vnějším ekonomickém sektoru a které samozřejmě obsahují složku týkající se zahraniční politiky. Máme dvoustranné dohody o volném obchodu, regionální dohody o volném obchodu, dohody o partnerství a strategické dohody a my se obáváme, jak je všechny skloubit dohromady, abychom zajistili konzistentní přístup Evropy k výzvám, které globalizace vnáší do zahraniční politiky a vnějšího ekonomického sektoru.
Pane komisaři, správně jste uvedl, že Brazílie je pro nás důležitou zemí. Jsem rovněž rád, že je přítomen úřadující předseda Rady a že všichni tento názor sdílíme. Brazílie není jen důležitou zemí; je v mnoha ohledech zemí úžasnou. Otázka zní jednoduše: jak můžeme rozumně sloučit tuto strategickou dohodu a zároveň ideu uzavření regionální dohody se skupinou Mercosur, která sama se již dostala do velkých problémů? Není pravda, že jednání probíhají výborně. Jsou velmi komplikovaná.
Vedle toho chceme také uzavřít multilaterální dohodu při jednacím kole z Dohá. Nezdá se však vůbec pravděpodobné, že bychom tuto dohodu nějakým významným způsobem zachránili, pokud ji vůbec zachráníme. Jak tedy chcete toto vše spojit v danou chvíli dohromady? Tak zní naše otázka.
Dalším bodem je sdělení Komise o zelené knize o městské dopravě.
Pane předsedající, již dříve jsem představil tyto návrhy k městské mobilitě Sdružení komisařů a jsem potěšen, že je mohu poprvé uvést i před Evropským parlamentem.
OSN se připravuje na mezinárodní konferenci o změnách klimatu, která se bude konat v prosinci na Bali. Včera byla v New Yorku uspořádána přípravná schůze hlav států a vlád, na které Evropská unie odhalila svůj velmi ambiciózní návrh: snížit do roku 2050 emise skleníkových plynů na polovinu.
Městská doprava je jednou z oblastí, kde musíme vynaložit snahu. Znečištění ze soukromé i veřejné osobní a nákladní dopravy představuje 40 % CO2 a 70 % dalších znečišťujících látek pochází z našich silnic.
zelená kniha, kterou vám dnes představuji, je výsledkem počáteční intenzívní diskuze, která začala v lednu a pokračovala až do června a během které byly konzultovány úřady, městští zástupci, zainteresované strany i občané. Z této diskuze jsme převzali obrovskou snahu zainteresovaných stran dostat toto téma městské mobility na evropský pořad jednání. Místní úřady a města v Evropě by neměly řešit tuto problematickou situaci samy.
Nemám v úmyslu zavádět centrální řešení, která jsou nevhodná do místních poměrů. Role Unie je spíš v partnerství se všemi stranami, kdy může odhalovat problémy v městské mobilitě a nacházet pro ně řešení. Evropská unie musí zvyšovat povědomí o této problematice a v případě nutnosti určovat směr.
Jakým způsobem bychom měli přehodnotit městskou mobilitu? Osobně si myslím, že je dáno pět základních cílů. Za prvé, pane předsedající, dámy a pánové, plynulý dopravní provoz ve městech. Napříč Evropou způsobuje houstnoucí doprava permanentní zácpy. Ekonomické důsledky tohoto jevu se odhadují na 1 % hrubého domácího produktu EU. Zkušenosti ukazují, že neexistuje jediné řešení pro snížení počtu zácp. Alternativy soukromého používání automobilů, jako je hromadná doprava, chůze či cyklistika, musí být bezpečnější a atraktivnější. Spolujízda, sdílení automobilů a efektivnější systém nákladní dopravy mohou pomoci zvyšovat dopravní průjezdnost měst.
Za druhé, zelenější města díky efektivnějšímu využití energií a využívání alternativních paliv. Dopravní omezení ve městech a městských centrech, vytvoření zelených zón a zavedení zpoplatnění městských komunikací by mohlo představovat řešení, infrastruktura veřejné dopravy však musí být rozvíjena a modernizována.
Města by měla být inteligentní. Evropská města v současné době čelí narůstající poptávce po nákladní a osobní dopravě. Inteligentní přepravní systém a systém pro řízení provozu a satelitní navigace nabízejí dostatek možností pro vylepšení mobility, za předpokladu, že je opravdu budeme využívat. Zajišťování organizace ve městech by mohlo být zlepšeno díky používání informací ze satelitní navigace. V současné době se jedná o GPS, ale v budoucnosti to bude Galileo.
Za čtvrté, město musí být dostupnější. Dostupnější především pro postižené občany, občany se sníženou pohyblivostí, rodiny s malými dětmi. Každý musí mít do našich měst přístup. Je nezbytné, aby urbanistické plánování bylo efektivní a vše pečlivě zvažovalo. Lidé žijící na předměstí samozřejmě také potřebují přístup, což znamená zajistit efektivní návaznost městské a příměstské dopravy. Potřebujeme podpořit vysokou kvalitu městské dopravy, dokonce i chartu práv cestujících.
Za páté, potřebujeme města bezpečnější. Měl bych zmínit, že dvě třetiny dopravních nehod se stanou ve městských oblastech. Jedna třetina úmrtí - jedno úmrtí ze tří - se přihodí v městské oblasti. Pokud chceme zachránit životy, potřebujeme přijmout opatření, která učiní chování, prostředky a infrastrukturu bezpečnější. Potřebujeme zvážit potřebu podporovat ekologický aspekt řízení při školení budoucích řidičů. Celkově potřebujeme zajistit, aby byla pravidla silničního provozu více dodržována.
Pane předsedající, dámy a pánové, tato zelená kniha nám umožní zahájit širší diskuzi s vládami, podnikateli a občany do 15. března 2008. Dokument bude obsahovat 25 jasně položených otázek.
Po účasti na rozpravě mám v úmyslu na podzim roku 2008 předložit akční plán navrhující konkrétní opatření a představující jasnou vizi úkolů a závazků, maje na vědomí zásadu subsidiarity. Navrhnu také příslušný kalendář.
Během tohoto konzultačního procesu hraje Evropský parlament a váš Výbor pro dopravu a cestovní ruch důležitou roli. Jsem přesvědčen, že my všichni jsme si díky této široce pojaté rozpravě o městské mobilitě vědomi toho, že je opravdu dotčen každodenní život občanů a že, i když evropské občanství znamená cokoliv, musíme vykročit směrem k městské mobilitě, která je více v souladu s normami pro životní prostředí.
Pane předsedající, dámy a pánové, předem děkuji za vaše cenné příspěvky. Nyní žádám o vaše komentáře. Prezentace byla sice stručná, ale jsem přesvědčen, že zcela jasná. Měl bych vysvětlit, že dokument bude k dispozici všem poslancům EP. Právě byl přijat Společenstvím komisařů. Přijal jsem veškerá dostupná opatření, abych zajistil, že se vše dozvíte, jakmile to bude možné.
Jen zřídka bývá rozprava tak aktuální, vzhledem k tomu, že jste právě přišel ze schůze. Děkuji, že jste mi dodal kopii zelené knihy tak rychle.
Pravidla znáte, dámy a pánové: budeme pokračovat dle postupu zvednuté ruky.
(DE) Pane předsedající, pane místopředsedo, dámy a pánové, mnohokrát děkuji jménem své skupiny. Je to výborný nápad - podporovat mobilitu prostřednictvím opatření na zabraňování katastrofám a znečišťování životního prostředí. Vy jste však zmínili, že se chcete řídit zásadou subsidiarity. Pokud si knihu pročteme, přinášíte velmi praktické návrhy, které se týkají například zavedení mýtného a dalších otázek. Jak chcete zaručit, že vaše dobré návrhy a rozprava, kterou očekáváme a která bude probíhat v průběhu celého roku, nepovedou k tomu, že budeme městům nařizovat, co mají dělat, ale pouze k tomu, že jim budeme napomáhat, aby sama přijala ty nejlepší postupy? Shodneme se, že pro města musíme něco udělat a zavést nejlepší postup. Je nám známa statistika dopravních nehod. V mnoha městech a velkoměstech je vysoká nehodovost, v jiných však ne. To je způsobeno rozdílným přístupem v dané lokalitě.
Jak potom chcete zvládnout rozvíjet společné myšlenky, aniž by města a regiony měly pocit, že je Evropa ovliňuje?
(NL) Pane předsedající, pane komisaři, chápeme, že jsme stále na začátku celého procesu, a já se proto těším na reakce zainteresovaných stran a konkrétní činnosti, které plánujete na příští rok. Jsem však přesvědčen, že je velmi důležité, aby se téma dostalo na pořad jednání, aby bylo jasné, že je pro Komisi a Evropskou unii jako celek prioritní, a aby bylo dosaženo udržitelné mobility a dohod vztahujících se k řízení klimatu. Myslím, že jednou z nejdůležitějších věcí je ustanovení nástroje, jehož prostřednictvím by již existující dobré příklady v mnoha městech mohly být vyměňovány tak, abychom se z nich mohli poučit. Každé město je jiné a každý problém je jiný, přesto věřím, že se podaří ustanovit účinné mechanismy, a jsem zvědav, co si o tom myslíte vy. Jak si můžeme vyměňovat dobré nápady, které jsou základem sdružování v malých i velkých městech, tak, abychom se z nich mohli poučit?
(FR) Pane předsedající, jsem velmi potěšen, pane komisaři, ohledně pěti cílů, které jste právě definoval, přestože, jak jste později zmínil, konkrétní opatření vyplynou z diskuze, která skončí v březnu.
Pokud mi dovolíte, pane komisaři, rád bych zopakoval, co členové naší Urban Housing Intergroup již zmínili: konkrétně potřebu zaujmout jednotný přístup nejen ve městech, ale, jak jste již dříve řekl, i na předměstí.
Součástí tohoto jednotného přístupu, bereme-li na vědomí, že Evropská unie financuje regionální fondy - ERDF, ESF a EAFRD, z nichž poslední zmíněný pokrývá i venkovské a příměstské oblasti - se nám zdá, že vy a kolegové komisaři musí vzít tyto rozdílné aspekty v úvahu, aby mohl být jednotný přístup ve městech i obcích skutečně realizován. Proto dnes znovu žádám, aby byl tento jednotný přístup vzat do úvahy v souvislosti s problematikou městské dopravy.
Pane Jarzembowski, toto jsou návrhy. Nejsou úplné. V rámečku pod skupinou otázek se ptáme, jakou roli by měla Evropská unie mít. Nebudu proto předvídat výsledek této rozpravy. Otázka je otevřená a skutečnost musí ukázat, že existuje opravdová evropská přidaná hodnota. Nechceme si dělat nároky na kontrolu nad evropskými městy a velkoměsty.
Pane El Khadraoui, myslím, že jste uhodil hřebíček na hlavičku: chceme, aby se téma stalo politickou prioritou. Vyjádřil jste mé myšlenky ohledně tohoto tématu. Byl bych rád, kdyby zvolení zástupci díky vzájemné podpoře, vhodným postupům a sdílení nejlepších zkušeností přesvědčili své krajany, aby se jakkoli angažovali v této odvážnější a k životnímu prostředí přátelštější městské politice.
Pan Beaupuy shrnul, co jste řekl, když poukázal na to, že opravdu uspět můžeme pouze díky jednotnému přístupu, což také znamená, že městští plánovači budou muset navrhovat města a velkoměsta určitým způsobem, maje na mysli požadavky na mobilitu v budoucnosti a zejména budování příměstských oblastí: to by se nemělo dít náhodně. Rád bych poděkoval zejména panu Beaupuymu i skupině městské mobility, která zcela určitě bude cenným přínosem.
(PL) Pane předsedající, nejdříve bych rád poděkoval za zájem o téma městské dopravy. Jedná se o velmi závažný a složitý problém, zejména proto, že EU se zabývá městskou politikou.
To, že bylo téma, které se vztahuje k městům, vzneseno na úrovni Evropské komise, ukazuje, že se zde zabýváme velmi zajímavou interpretací zásady subisidiarity. Skutečně souhlasím s kroky Komise v této oblasti. Abych podpořil kroky Komise v tomto směru, rád bych se pana komisaře zeptal, přestože je tato otázka možná poněkud předčasná, nicméně, jak máme rozumět uspořádání, podle něhož bude Komise zavádět princip partnerství v této oblasti, jinými slovy, jaké jsou možné nástroje partnerství? Hovoříme o výměně zkušeností? Hovoříme o partnerovi, který v určitém smyslu činí víc, než, že pouze navrhuje, ve skutečnosti však požaduje?
Souhlasí Komise s tím, že podnět UEFA týkající místních hráčů podnítí sportovní solidaritu a bude pro evropský fotbal určitou zárukou? Jaké kroky plánuje Komise při vytváření legislativních návrhů a výkladu stávajících předpisů EU pro respektování specifičnosti sportu?
člen Komise. - Paní předsedající, rád přispěji svými odpověďmi týkajícími se specifičnosti sportu. Bylo by aktuální diskutovat o této otázce podrobněji ne nyní ale později, protože 11. července tohoto roku přijala Komise bílou knihu o sportu. Byla významným příspěvkem, který zdůraznil význam podpory řádných podmínek pro přípravu mladých lidí, talentovaných sportovců a sportovkyň, což je pro udržitelný rozvoj sportu na všech úrovních zásadní. Tato kniha byla institucionálním a velmi politickým příspěvkem k této otázce a spolupráci v této věci.
Cituji z této knihy: "Pravidla požadující po týmech zavedení určitých kvót stanovujících zastoupení místních hráčů lze přijmout jako slučitelné s ustanoveními Smlouvy o volném pohybu osob, pokud nepovedou k přímé národnostní diskriminaci a pokud bude případné důsledky nepřímé diskriminace z nich vyplývající možné obhájit jako přiměřené vzhledem k sledovanému legitimnímu cíli, jakým je například zlepšení a ochrana přípravy a rozvoje talentovaných mladých hráčů." Myslím, že toto jasně ukazuje, jak má být tato otázka vykládána.
Komise v současné době hodnotí slučitelnost opatření UEFA týkajících se místních hráčů s právem Společenství, abychom nastolili rovnováhu mezi potřebou dodržení práva Společenství na jedné straně a autonomií sportovních organizací a zájmů evropského fotbalu na straně druhé.
Hodnocení probíhá ve světle prohlášení, které je přílohou Amsterodamské smlouvy, takzvaného Niceského prohlášení Evropské rady z roku 2000, a bílé knihy o sportu, která výslovně zmiňuje, podobně jako akční plán Pierre de Coubertin v bodu 9: "dokončit analýzu pravidel po týmech zavedení určitých kvót stanovujících zastoupení místních hráčů". Tyto obšírné srovnávací informace o fotbalových akademiích v členských státech a o místních hráčích nejsou v současné době k dispozici.
V roce 2006 zadala Komise vypracování studie o sportovních akademiích v členských státech, včetně otázky místních hráčů. Očekává se, že výsledky této studie vhodně přispějí k její analýze.
Pokud jde o druhou část otázky - vzhledem k tomu, že se skládá ze dvou částí týkajících se specifičnosti sportu - kapitola 4 bílé knihy pracuje s pojmem specifičnosti sportu v rámci mezí stávajících pravomocí EU. Jak je podrobněji uvedeno v našem pracovním dokumentu a jeho přílohách, rozhodnutí Evropského soudního dvora a Komise ukazují, že specifičnost sportu byla v minulosti uznávána a brána v úvahu. Komise sdílí názor, že určité hodnoty a tradice evropského sportu je třeba podporovat, a nadále bude při respektování práva EU uznávat specifičnost tohoto odvětví. Přístup případ od případu však zůstává základem pro kontrolu uplatňování práva EU, zejména pravidel upravujících hospodářskou soutěž a vnitřní trh ze strany Komise. To je v souladu se současnými ustanoveními Smlouvy.
Abychom všem zainteresovaným účastníkům poskytli právní jistotu a přispěli ke zlepšení řízení evropského sportu, vysvětluje výše zmíněný pracovní dokument a jeho dvě přílohy podrobně otázku specifičnosti. Týká se sportu a pravidel EU upravujících hospodářskou soutěž a sportu a svobody vnitřního trhu a poprvé rekapituluje judikaturu Evropského soudního dvora a rozhodnutí Komise v oblasti sportu.
Chci zdůraznit, že poprvé je v našem politickém dokumentu poukazováno na specifičnost sportu mnohem více kdykoliv předtím v kontextu EU. To je nejvýznamější příspěvek k podpoře sportu v Evropské unii, a dává odpověď na tuto otázku.
Účelem pravidel UEFA, která vyžadují, aby v klubech hrálo určité procento místních hráčů, je, aby se kluby nespoléhaly pouze na svou finanční sílu na trhu s přestupy, ale aby musely investovat do tréninku místních hráčů. To je základním záměrem. Přesto Komise v této otázce ve své Bílé knize nepřekročila svůj stín a neřekla, že to je záměr, který je v souadu se Smlouvou; a nyní pane komisaři říkáte, že by to tak mohlo být, pokud... - a stále tuto otázku zkoumáte. Mohu se zeptat Komise, proč to trvá tak dlouho? Kdy bude Komise schopná tento žádoucí záměr podpořit?
člen Komise. - Chtěl bych víc, než jenom dát odpověď, ale je zde již určitý krok kupředu, pokud si pamatujete naše rozpravy před rokem, alespoň z pohledu Parlamentu. Myslím, že odpověď, kterou jsem citoval, která je součástí sdělení - tohoto politického dokumentu - je důležitým ujištěním, že chceme podporovat specifičnost sportu, zejména fotbalu, pokud jde o ochranu a podporu mladých lidí, jejich přípravu a investice do mladých lidí.
Studie dosud nebyla dokončena, protože dosud nemáme všechny údaje, které bychom chtěli. Doufám, že se nám podaří pomocí dodatečného dotazníku, na kterém teď pracujeme, získat chybějící údaje. Je velmi důležité, aby s námi spolupracovali partneři z asociací, federací, klubů a lig z členských států. Doufejme, že v dohledné budoucnosti - byl bych rád, kdyby to bylo počátkem příštího roku - budeme schopni dát definitivní odpověď. Za dva týdny se setkáme se všemi zainteresovanými účastníky ze světa sportu v Bruselu, abychom projednali obsah a provádění bílé knihy. Věřím, že tato část bude zásadní pro konkrétní akce a podporu hodnot sportu.
Jménem Komise vám mohu říci, že se nadále těmito otázkami pečlivě zabýváme, ale je třeba je řešit citlivě. Než přijmeme jakékoliv rozhodnutí, nejen v této oblasti, která je zcela specifická, musíme provést důkladnou analýzu a pak přijmout skutečná rozhodnutí.
(DE) Pane komisaři, aniž bych chtěl urazit Komisi či Soudní dvůr, mám pocit, že ani naši soudci ani komisaři či komisařky nejsou moc často vidět na fotbalovém hřišti. Pokud by se tam vyskytovali častěji, všimli by si, že nám začíná sezóna evropských pohárů, kde hrají týmy proti sobě a kde často jen jeden hráč je členem národního týmu. Jsme proto svědky toho, jak se zanedbává péče o novou krev a všemu se přisuzuje pouze hospodářský rozměr.
Fotbal je více než jen vnitřní trh a není pouhou soutěží v právním smyslu. Fotball je sportovní soutěž mezi týmy na celostátní, regionální a místní úrovni. Něco se tu musí stát, a to rychle. Může Komise slíbit, že se něco opravdu děje kromě toho, že se vypracovávají studie?
člen Komise. - Jsem si jist, že něco bude opravdu učiněno. Použiji jako výborný příklad fotbal, neboť svým způsobem je Evropa ve fotbalu nejlepší na světě. Myslím, že můžeme být nejlepší v mnoha jiných oblastech, například vysokoškolském vzdělávání, které obvykle v Evropě není považováno za nejlepší. Ne, to, co Evropa potřebuje, není pouze odkaz na její úspěchy nebo odkaz na význam fotbalu nebo sportu pro její historický vývoj a současné úspěchy, ale také pro budoucnost. Jedním řešením je vyvážený přístup ke sportovním aktivitám, což znamená, že sport není především o penězích ale o pravidlech a hodnotách, kterými se řídí svět, a peníze mají jen podporovat zdravé investování.
Vím o nevyváženosti, problémech a pochybnostech o důvěryhodnosti soutěží a o korupci a také o mnoha penězích, které rozhodují, kdo je skutečně silný partner či silný soutěžitel.
Od roku 1999 se stala Helsinská zpráva - a možná, jak si pamatujete - Niceské prohlášení novým impulsem. Komise nikdy nepředložila politický dokument. Pokud nejen předložíme dokument, ale také budeme jednat - a podle akčního plánu nesoucího jméno Pierra de Coubertina je stanoveno 53 akcí - můžeme učinit mnoho. Pokud zůstaneme důvěryhodní v jejich provádění, myslím, že můžeme také připravit první článek Smlouvy o sportu, protože nyní nám chybí právní základ, a proto nemůžeme definovat některé akce a musíme přijímat rozhodnutí o jednotlivých problémech případ od případu.
K této odpovědi se váže mnoho souvisejících záležitostí, takže k větší důvěryhodnosti potřebujeme spolupráci orgánů EU, zákonodárců jednotlivých členských států, ale i řídících orgánů v oblasti sportu. Oni stanovují pravidla, oni řídí, a proto musí být důveryhodní při řízení jednotlivých disciplín, her či soutěží.
Řekl bych, že sportovní fóra, která budeme pořádat pod portugalským předsednictvím, by mohla být jednou z odpovědí na stálý či pravidelný transparentní a důvěryhodný dialog o problémech a možných řešeních, ať v malém měřítku, evropském měřítku nebo v rámci širší mezinárodní spolupráce.
(EL) Paní předsedající, pane komisaři, předseda UEFA Michel Platini, žádá ve svém dopise hlavy států 27 členských států EU, aby zasáhly proti rostoucímu bohatství fotbalových klubů, které ještě více utrácejí za hráče a jiné nákupy, a tím vytvářejí z fotbalu byznys a nikoliv sport založený na hodnotách.
V jeho prohlášení, které předcházelo tomuto dopisu, však předseda UEFA žádal politiky, aby nezasahovali do fotbalu. Řekl, že EU a Evropský parlament by se měly omezit na svou politickou roli a zůstat mimo sport.
Souhlasíte s těmito názory, které zastává předseda UEFA, a do jaké míry? Bude bílá kniha o sportu dobrou příležitostí pro osvětlení těchto nevyřešených otázek?
člen Komise. - Děkuji za váš zájem a nepřímo i za vzkaz od předsedy UEFA, Michela Platiniho; vícekrát jsme se setkali a mám k dispozici i popis návrhu o místních hráčích.
Nyní naléháme na přijetí společné akce, včetně možného zahrnutí sportu do Reformní smlouvy - je to v mandátu i v návrhu. V bílé knize nežádáme o pravomoci, žádáme o spolupráci při konkrétních akcích, které se liší oblast od oblasti - vzdělávání, příprava, sociální zapojení, veřejné zdraví - ale také na straně druhé potlačování jevů jakými jsou násilí, rasismus, korupce ve sportu nebo v jednotlivých organizacích nebo při jednotlivých událostech. Nemůžeme jen čekat na další smlouvu ani brát shodu dosaženou dnes za zaručenou pro zítřek. Pro lepší budoucnost bychom měli jednat dnes, ať ve fotbale nebo v jiných oblastech.
Dalším bodem je zpráva Reina Paasilinny za Výbor pro průmysl, výzkum a energetiku o návrhu nařízení Evropského Parlamentu a Rady, kterým se zřizuje Evropský technologický institut - C6-0355/2006 -.
člen Komise. - Pane předsedající, jsem rád, že tu dnes jsem a mohu podniknout velmi důležitý krok nejen s vaším souhlasem, ale také s vaší účastí k navržení a založení Evropského technologického institutu (ETI).
Jak všichni víte, v minulém měsíci bylo v souvislosti s tímto návrhem díky společně vynaloženému úsilí dosaženo velkého pokroku. Chtěl bych poděkovat zejména panu Paasilinnovi, zpravodaji pro tuto záležitost; předsedající Výboru pro průmysl, výzkum a energetiku, paní Nieblerové; paní Hennicotové-Schoepgesové z Výboru pro kulturu a vzdělávání; a také panu Bögeovi z Rozpočtového výboru za jejich vytrvalé úsilí a velmi hodnotné příspěvky. Bez nich bychom nikdy nedosáhli stávajícího postavení a možných výsledků.
Zpráva přijatá výborem pro průmysl a text obecného přístupu přijatý Radou mají očividně tentýž směr. Myslím si, že to je velmi důležité. Nepochybně je díky tomu jednodušší postupovat dále ke kompromisnímu textu. ETI poskytne prostředí, v rámci něhož mohou partneři z podnikatelství, výzkumu a vysokoškolsky vzdělaní, kteří mají vynikající výsledky ve své oblasti, pracovat společně a podporovat svůj inovační potenciál.
Shodli jsme se na tom, že ETI by se měl postupně vyvíjet. V takzvané počáteční fázi budou ustaveny dvě až tři znalostní a inovační komunity. Poté se ve druhé fázi rozvinou další znalostní a inovační komunity, které budou podléhat hodnocení ETI a spadat pod činnosti znalostních a inovačních komunit. Parlament a Rada poskytnou prostřednictvím přijetí strategického inovačního plánu dlouhodobé strategické činnosti či politické vedení.
Vaše parlamentní zpráva obsahuje užitečné pozměňovací návrhy, jež tento návrh zřetelně obohacují, a já vám za ně děkuji. Abych uvedl příklad, vítám návrh podávat zprávu Evropskému parlamentu a Radě ohledně postupu výběru členů rady, aby se zajistil jeho transparentní průběh. Je zde rovněž návrh pozměnit název ETI na "Evropský inovační a technologický institut", avšak ponechat jeho zavedenou značku "ETI".
Vítám také pozměňovací návrhy, jejichž cílem je zmodernizovat finanční řízení ETI a v nichž se objasňuje, že se na toto založení uplatňuje postup stanovený v článku 47 interinstitucionální dohody.
Komise rovněž může podpořit velmi mnoho vašich pozměňovacích návrhů, ať už v jejich navrhované podobě, nebo pokud jde o smysl pozměňovacích návrhů, jejichž znění musíme upravit. Máme však obavy v souvislosti s některými vašimi pozměňovacími návrhy, které navrhl výbor pro průmysl. Zaměřím se na čtyři hlavní problémy.
Zaprvé, jde o hlediska vzdělávání. Musíme být opatrní a zamezit oslabení vzdělávacího rozměru ETI, jenž je základním kamenem a představuje jeden z nejinovativnějších prvků návrhu. Sdílíme s Parlamentem názor, že mobilita vědeckých pracovníků a mobilita studentů bude mít největší význam, a proto by na ni měl být kladen důraz. Pevně však věřím, že znění spojené se stupni vzdělání a diplomy zůstane nedotčeno.
Zadruhé, prezentace ETI je založena na základě pilotní fáze. Mám za to, že se všichni shodneme na tom, že ETI by se měl postupně rozvíjet a měl by podléhat neustálému hodnocení. Nemělo by však být pochyb o dlouhodobé vizi a závazku Evropské unie spojenými s touto iniciativou. Nejistota ohledně tohoto bodu - a zejména v počáteční fázi - zcela ohrozí životaschopnost tohoto projektu.
Zatřetí, účast třetích zemí: plně souhlasíme se zásadou usnadnění účasti třetích zemí v rámci ETI - to je jedna z velmi důležitých podmínek. Musí však jít ruku v ruce se zásadou přednosti členských států EU. ETI je iniciativou pod vedením Evropy a měl by jí zůstat.
Začtvrté, účast ETI a znalostních a inovačních komunit na programech Společenství: tento bod by měl být bez stínu pochybností. Samotný ETI nebude usilovat o účast na programech Společenství ani jimi nebudou financovány jeho administrativní náklady. Na druhou stranu znalostní a inovační komunity budou oprávněny k žádostem o finance, avšak nebudou mít v žádném ohledu z výsadního přístupu prospěch - neplatí zde žádné přednostní zacházení. Abych to uvedl na pravou míru, domnívám se, že správným přístupem je, aby se orgány za tímto účelem dohodly na politickém prohlášení, které se připojí k návrhu.
Financování ETI je nyní zásadní nedořešenou otázkou. Jak víte, minulý týden Komise přijala návrh k přezkumu víceletého finančního rámce k uspokojení potřeb programu Galileo i ETI. Doufám, že tím vznikne pevný základ diskusí a do konce tohoto roku také dohoda rozpočtového orgánu. To v červnu požadovala Evropská rada.
zpravodaj. - (FI) Pane předsedající, Evropský technologický institut se připravuje více než rok a čas plynul, protože původní návrh Komise musel být výrazně vylepšen. Parlamentní výbory, v čele s Výborem pro průmysl, výzkum a energetiku, tento návrh přepracovávají do nové podoby. Parlamentu a Radě byl v této otázce zaručen větší vliv, aniž by se ohrozila autonomie ETI. Volba řídící rady ETI zřejmě do značné míry připomíná způsob, jakým se volila Evropská rada pro výzkum, a tak vědecký svět o tomto postupu vedl spory. Byly učiněny pokusy k zvětšení příležitostí případné účasti malých a středních podniků. Přesně v tom spočívá největší vliv na zaměstnanost a přesně zde rychle nacházíme pružnost k provádění inovací.
Evropský inovační a technologický institut se bude, jak název napovídá, zaměřovat na inovace. Další dva prvky "trojúhelníku znalostí", vzdělání a výzkum, zde zůstanou, nicméně inovace jsou samozřejmě vrcholem tohoto trojúhelníku a prioritou. Inovacím musí být přikládána zvláštní pozornost, protože právě inovace jsou Achillovou patou Evropy.
Je neuvěřitelné, že Američané předkládají Evropskému patentovému úřadu, našemu vlastnímu patentovému úřadu, o více než třetinu žádostí o udělení patentu více než my. Tady bychom mohli začít. Skeptici by se mohli ptát, zda bude Unie konkurenceschopná bez inovací nebo bez přibývajících inovací. My zde tedy hovoříme o vynálezech a procesech, které mohou být do velké míry zaváděny ve světě podnikání. Potřebujeme víc? Měli bychom postoupit dál, protože Spojené státy jdou rázně kupředu a Čína za námi není daleko. Rychlost si žádá i Lisabonská strategie. Jak to, že nevěříme ani ve svá vlastní strategická rozhodnutí?
Výzkum a vývoj představují stále menší podíl HNP Unie než v ostatních světových hospodářských mocnostech. Vynaložíme na ně méně než 2 %, zatímco Spojené státy na ně dávají téměř 3 %, Japonsko více než 3 % a samotné Švédsko a Finsko téměř 4 %.
Naše vysoké standardy vzdělávání, odborné přípravy a výzkumu však přinášejí příliš málo komerčního využití, nebo alespoň není realizováno v Evropě, ale ve Spojených státech - tam především. Tento problém má samozřejmě mnoho hledisek a částečně souvisí s tím, jak jsou vysoké školy a zařízení vyššího vzdělávání ochotné spolupracovat se světem podnikání, ale i s tím, že náš patentový systém je těžkopádný a tak dále.
ETI samozřejmě tyto problémy neodstraní, nicméně je může do určité míry zjednodušit. Měli bychom brát vážně odliv mozků. Proč? Protože usilujeme o to, abychom se stali přední světovou ekonomikou založenou na znalostech, a dochází u nás k odlivu mozků!
ETI nabídne soukromému sektoru nový způsob styků se vzdělávací a výzkumnou komunitou. Díky němu vzniknou nové příležitosti komerčního využívání výsledků výzkumu a prohloubí se obousměrná spolupráce. Institut nebude jakousi superuniverzitou, jež okrádá špičkové univerzity o nejlepší výzkumníky a odborníky. O to bude postaráno v pozměňovacích návrzích Parlamentu. ETI bude moci nejlepším vysokým školám a zařízením vyššího vzdělávání poskytovat novou trvalou příležitost úzce spolupracovat se společnostmi, které prahnou po inovacích. Může pomoci nejlepším vysokým školám přitáhnout nejlepší a nejschopnější studenty, odborníky a výzkumníky, aby mohli rozvinout a využít výzkum a inovace, postupy a metody používané v jeho řízení ve spolupráci se špičkovými společnostmi.
Nelze popřít, že jsou v návrhu obsaženy oblasti, jež se kryjí se stávajícími nástroji. Technologické platformy v rámci sedmého rámcového programu a rozsáhlejší společné technologické iniciativy jsou, za předpokladu, že jsou uvedeny do provozu, do značné míry založeny na týchž zásadách, jaké jsou nastíněny pro ETI. Totéž platí pro rámcový program pro konkurenceschopnost a inovaci.
Možná že zde do určité míry dochází k překrývání, ale Evropa není svědkem příliš velkého množství inovací, ale naopak příliš malého, a tak je zde prostor pro nový konkurující podnik. Všechno záleží na tom, jak ETI zapadá do stávající skládačky. Domnívám se, že lze zařídit, aby zapadl do evropského prostředí výzkumu, aniž by je narušoval. K projektu jsme přidali zkušební fázi s hodnoceními a větší pravomoci Parlamentu.
Před týdnem Komise oznámila návrh odebrat finance administrativní byrokracii a podporovat zemědělství, nebo chcete-li víno a brambory, a dát je do inovací. Neměli bychom to udělat? Je to zajímavá myšlenka. Zásadní otázkou osudu ETI je ochota členských států jej financovat, tedy členských států, které neinvestují dostatečně.
Stojíme všichni za lisabonskými cíli? Tímto se to prověří. ETI by mohl přinášet přidanou hodnotu, co se týče dosažení lisabonských cílů, avšak pouze v případě, že nerozloží lisabonské programy. Unie potřebuje inovace, dámy a pánové. Lidé je potřebují; potřebuje je naše budoucnost. Proč bychom neměli podporovat to, co je nezbytné?
navrhovatelka stanoviska Rozpočtového výboru. - (CS) Pane předsedající, dámy a pánové, Evropský institut technologie je předkládán Komisí jako projekt významné evropské instituce integrující výzkum, vzdělávání a inovace a umožňující transformovat inovativní objevy do komerčních příležitostí.
Proto Rozpočtový výbor zkoumal velmi pozorně návrh financování. Ukázalo se, bohužel, že návrh kombinovaného financování nese řadu rizik a nejasností. Hlavní problém spočívá v tom, že financování nebylo explicitně uvedeno v multianuálním finančním rámci pro roky 2007 až 2013. Jedná se o sumu 308 milionů. Další pochybnosti, a to o přísunu 1,5 miliardy, vyvstaly s návrhem financovat instituci z jiných programů, a to hlavně ze strukturálních fondů a ze sedmého rámcového programu pro výzkum.
I když po přijetí stanoviska Rozpočtového výboru proběhla řada diskusí s Komisí i Radou, financování institutu není dosud uspokojivě vyřešeno. Takzvané čerstvé peníze by ovšem mohly přijít, jak již bylo naznačeno, pouze v rámci revize finančního rámce.
O výkonnosti a úspěšnosti EIT se samozřejmě nedozvíme, pokud nebude založen. Svou životaschopnost však musí prokázat také tím, že přitáhne, jak je navrhováno i Komisí, peníze z privátní sféry, a to se může podařit jen na základě kvality a aktuálnosti projektů a úspěšnosti výsledků. A to bych institutu opravdu přála.
Dalším bodem je zpráva Jacka Saryusze-Wolského za Výbor pro zahraniční věci o společné evropské vnější energetické politice.
zpravodaj. - Paní předsedající, předkládám vám zprávu z vlastní iniciativy, kterou doporučuje Výbor pro zahraniční věci drtivou většinou. V naší zprávě podporujeme společnou vnější energetickou politiku EU k tomu, abychom čelili problémům týkajícím se zabezpečení energie. Přineslo by to nezbytnou a podstatnou přidanou hodnotu úsilí podnikanému na vnitrostátní úrovni, v souladu se zásadou subsidiarity, a umožnila by se tak lepší ochrana zájmů Evropy spojených s energetikou.
Jaká by tato politika měla být? Měla by být založena na těchto čtyřech zásadách: diverzifikace; jednotné definování zájmů EU a jednotný hlas EU; solidarita v krizi; a prohloubená spolupráce s partnery.
Je třeba, abychom rozvinuli proaktivní rozsáhlou diplomacii pro energetiku zaměřenou na prohloubení naší spolupráce se všemi velkými zeměmi výroby, transitu a spotřeby energie a vytvořili trh s energií založený na zásadě vzájemnosti.
Ve zprávě vítáme návrhy třetího energetického balíčku, který minulý týden přijala Komise, který je zaměřen na tyto obavy a je v souladu s touto zprávou. EU musí být aktivní, odhodlaná a sjednocená. Geopolitický rozměr zabezpečení energie byl až doposud zanedbáván a nyní je nejvyšší čas tento rozpor vyřešit. Doufejme, že nová Smlouva dá EU právní základ energetické solidarity a tím umožní institucionální pravomoci EU vyjednávat o rámci zabezpečení energie se třetími zeměmi. Ve zprávě se doporučuje zahrnout do našich dohod se zeměmi výroby a transitu tak zvanou doložku o zabezpečení energie, v níž se stanoví kodex chování a výslovně se nastiňují opatření, jež se mají uplatnit v případě přerušení dodávek.
Měli bychom nahradit upřednostňování jednostrannosti stávajících členských států EU ve vztahu k energii novou společnou politikou energetické solidarity založené na mnohostranném přístupu. Na druhou stranu je zde potřeba zavést osvědčené postupy vzájemné konzultace členských států o strategických rozhodnutích, která by mohla mít vliv na EU nebo jednoho z jejích členů.
Nová společná vnější energetická politika musí být v souladu se všemi politikami EU zahrnujícími vnější hledisko, co se týče např. vnitřního trhu, hospodářské soutěže, dopravy, obchodu, životního prostředí, ochrany spotřebitelů, rozpočtu a dalších. Nemůžeme vytvořit novou společnou politiku ze dne na den. Proto navrhujeme, abychom zaujali postupný přístup a dále, aby to bylo efektivnější, by tuto novou politiku měly doprovázet náležité nástroje.
Navrhujeme, aby byla poté, co nová Smlouva - doufejme - vstoupí v platnost, byl vytvořen nový post vysokého představitele pro vnější energetickou politiku. Tento úřad by umožnil koordinaci všech výše zmíněných odvětvových politik Unie, a zejména těch hledisek, která jsou spojena s vnější stranou zabezpečení energie, a jeho činnost by probíhala pod vedením vysokého představitele pro společnou zahraniční a bezpečnostní politiku, jenž by byl v budoucnu rovněž místopředsedou Evropské komise. Tím by se podpořila spolupráce v rámci Unie.
Tato institucionální novinka tedy představuje důležité ukotvení nového přístupu. Rovněž navrhujeme vypracovat přesný plán, v němž se stanoví krátkodobé, střednědobé a dlouhodobé cíle se zvláštním časovým rozvržením jejich provedení a jenž bude samozřejmě podléhat kontrole Evropského parlamentu.
Abychom byli úspěšní, musíme zapojit vnitřní dynamiku EU a zajistit potřebnou podporu veřejnosti. V zájmu občanů je jistá a cenově dostupná energie. Tento zájem našich občanů by měl být těžištěm tohoto projektu, a tudíž i jedním z cílů našeho přístupu "Evropy výsledků".
Na základě společného ohrožení zabezpečení energie Evropě by tedy mělo dojít ke společné reakci. Mohli bychom však dosáhnout víc: nová společná politika se může stát spouštěčem další evropské integrace, dát jí nový impuls a novou sílu EU jakožto světovému činiteli. Ambicí Evropského parlamentu by měl být náročný a odvážný přístup.
Dnešní Evropská unie začala s energetikou před mnoha lety. Poté naší rekonstrukci dalo počáteční popud uhlí. Neměli bychom zmeškat příležitost, aby k tomu došlo znovu. Pro Evropu skutečně potřebujeme energii, což platí jak doslovně, tak obrazně.
člen Komise. - Paní předsedající, velmi vítám iniciativu Výboru pro zahraniční věci, a zejména pana předsedy Saryusze-Wolského, který navrhl zprávu o společné evropské vnější energetické politice. Poslední vývoj potvrdil, že se jedná o velmi příhodnou iniciativu. Zpráva slouží ke zdůraznění rostoucího významu energetických otázek v souvislostech Společenství, zejména vnějších hledisek a významu toho, aby Evropská unie hovořila o vnějších energetických otázkách jedním hlasem.
Oceňuji, že se ve zprávě jasně klade důraz na to, že za poslední rok Evropská unie a její orgány učinily velký pokrok směrem k cíli hovořit jednotně. K tomu patří i založení Sítě zpravodajů v oblasti energetické bezpečnosti (NESCO), kromě stávající koordinační skupiny pro zemní plyn a skupiny pro dodávky ropy. NESCO funguje od počátku léta, díky čemuž je umožněna velmi užitečná a včasná výměna informací spojených s energetikou mezi členskými státy.
Nicméně by stále byla velmi vítaná včasnější výměna informací týkajících se plánovaných iniciativ jednotlivých členských států. Proto, jak se ve zprávě zdůrazňuje, nám ještě zůstává mnoho práce.
Žádost spojená s vhodným základem Smlouvy pro energetiku a zabezpečení energie je obzvláště důležitá a příhodná, stejně jako požadavek konkrétních ustanovení ve Smlouvách, která povedou k vytvoření společné evropské vnější energetické politiky. Tento přístup velmi vítám, nevyjímaje návrh Výboru pro průmysl, výzkum a energetiku, aby byly zásady společné energetické politiky zahrnuty na nadcházející mezivládní konferenci do Smlouvy ES, aby vznikl pevný základ společné činnosti v energetice vůči třetím zemím.
Rovněž jsem zaznamenal, že Výbor dále uvažuje o návrhu, co se týče pevnějšího ukotvení vnějších energetických politik jak v Komisi, tak v Radě. O tomto důležitém tématu bude ještě třeba dále uvažovat.
Domnívám se, že tato verze zprávy je vyrovnaná také ze zeměpisného hlediska, neboť se v ní uznává význam prohloubení našich energetických vztahů nejen s východními sousedy, ale i s našimi partnery ze Středomoří, Středního východu, Asie a dalšími.
Již nyní mě těší to skutečné energetické partnerství se Spojenými státy, ale věřím, že v této oblasti toho můžeme dosáhnout ještě víc. Rovněž se domnívám, že je třeba, abychom pokračovali ve spolupráci s podobně smýšlejícími energetickými partnery, jako je Norsko, Kanada a Austrálie, abychom podpořili konsenzus ohledně hodnoty otevřených, transparentních a konkurenceschopných mezinárodních trhů s energií.
Uznávám hodnotu Smlouvy o energetické chartě a souhlasím s Výborem, že její ratifikace Ruskem by byla velmi významná. Zároveň jsem však pevně přesvědčen, že zásady charty musí být rovněž zahrnuty do větší dohody o energetice v rámci dohody s Ruskem navazující na dohodu o partnerství a spolupráci.
Mám však praktické obavy spojené s počtem zpráv, které se doporučují v Komisi vypracovat. Vím, že každá z nich je sama o sobě důležitá, ale mám za to, že většina zmíněných otázek bude pokryta v rámci pravidelného přezkumu akčního plánu pro energetiku nebo jsou již zahrnuty ve výročních zprávách Komise o uplatňování práva týkajícího se hospodářské soutěže.
Upřednostňuji však větší zapojení Parlamentu a prozkoumám návrhy svých kolegů z kolegia, abych přesně zjistil, co může Komise k řešení zmíněných obav prakticky udělat.
Na závěr, s ohledem na podstatu, Komise má v úmyslu pokračovat v práci, jíž se účastníme od začátku minulého roku a v níž je zahrnuta většina priorit vymezených ve zprávě, zejména co se týče studie proveditelnosti k prošetření stávajících právních ujednání v EU v případě, že odvětví energetiky jejích sousedních zemí nedosahují dané úrovně, a toho, jak tato ujednání podpořit.
Rovněž je důležité předložit konkrétní návrhy týkající se vzájemnosti a já vítám skutečnost, že se ve vaší zprávě uznává význam opatření o vzájemnosti zaměřených na ochranu našeho vnitřního trhu s energií.
Je to velmi příhodná zpráva, jak z politického hlediska, tak co se týče jejího obsahu. Komise v uplynulém roce a půl aktivně pracovala na tom, aby se prohloubila vnější energetická politika EU a, jak se ve zprávě uznává, bylo dosaženo řady podstatných úspěšných výsledků.
Nicméně opravdu musíme jít dál, a proto plně podporuji požadavek této zprávy spojený s konkrétními ustanoveními ve Smlouvách, jejichž výsledkem bude společná evropská vnější energetická politika.
Co se týče zabezpečení energie, hovoříme zde o bezpečnosti našich ekonomik a našeho způsobu života. Vzhledem k tomu, že je EU stále více závislá na dovozu energie, je zásadní, abychom měli soudržnou a soustředěnou reakci na problémy, jaké to představuje, co se týče zejména našich vztahů s našimi hlavními vnějšími dodavateli energie. To je již zahrnuto v posledním balíčku Komise spojeným s vnitřním trhem s elektrickou energií a zemním plynem a já velmi vítám vaše ocenění tohoto návrhu.
Mohu rovněž oznámit, že Komise bude provádět rychlý a podrobný přezkum širších hledisek vnější energetické politiky EU a že výsledky této práce jistě zveřejníme.
Chtěl bych poděkovat Výboru pro zahraniční věci, a zejména jeho předsedovi panu Saryuszovi-Wolskému, že tuto iniciativu podnikl a že dal Parlamentu příležitost diskutovat o tomto tématu, které je pro Evropu nesmírně důležité, a těším se do budoucna na naši další spolupráci.
Dalším bodem je návrh nařízení Rady, kterým se stanoví odchylka od nařízení (ES) č. 1782/2003, kterým se stanoví společná pravidla pro režimy přímých podpor v rámci společné zemědělské politiky a kterým se zavádějí některé režimy podpor pro zemědělce, pokud jde o půdu vyňatou z produkce na rok 2008 - C6-0302/2007 -, jejž přezkoumává Výbor pro zemědělství a rozvoj venkova.
členka Komise. - Paní předsedající, mohu vám říci, že vyhlídky spojené s trhem s obilím jsou v našem smýšlení jednoznačně na předním místě, protože se nyní nacházíme v situaci, kdy v posledních měsících došlo k nebývalému nárůstu cen. To neplatí pouze pro Evropskou unii, ale pro celý svět.
Vzhledem k tomu, že v některých částech Evropy příliš pršelo a v jiných částech Evropy byla sucha, nebyly v tomto roce klimatické podmínky našich regionů příznivé výrobě obilí a s odhadovanou produkcí ve výši 258 milionů tun byla sklizeň v roce 2007 podprůměrná. Povinné vynětí půdy z produkce odpovídající v současné době 10 % ve starých členských státech, EU-15, není slučitelné se stávající situací na trhu. V těchto souvislostech Komise navrhla pro sklizeň na podzim 2007 a pro osetí na jaře 2008 stanovit 0% vynětí. Podle našich odhadů to bude znamenat v rámci Evropské unie dodatečnou výrobu 10 až 17 milionů tun a já se domnívám, že to bude pro toto odvětví pozitivní signál, a doufám, že to také přispěje ke stabilizaci odvětví obilí.
Samozřejmě je třeba v této záležitosti učinit rychlé rozhodnutí, aby zemědělci mohli rozhodnout o svém příštím výrobním roce a v této souvislosti jsem skutečně velmi vděčná za to, že Parlament očividně pochopil naléhavost této záležitosti a souhlasil s rychlým postupem. Skutečně jsem velice vděčná.
Náš právní návrh bude co nejkratší a co nejjednodušší a nebude předpokládat žádnou novou administrativní zátěž.
Podíváme-li se do budoucna, je nezbytné v rámci kontroly stavu dobře prošetřit, zda je ještě vynětí půdy z produkce za současných a budoucích podmínek na trhu vhodným nástrojem. Musíme rovněž zvážit, jak můžeme v rámci našeho systému vynětí půdy z produkce zachovat přínosy pro životní prostředí, jako je zachování stálých pastvin, ochrana pobřežních pásů a opatření, která se také týkají změn klimatu.
Děkuji vám tedy za rychlou reakci. Je hezké vidět, že se Parlament skutečně může pohnout, je-li to naléhavě potřeba.
předseda výboru AGRI. - Paní předsedající, paní komisařko, ano, Parlament skutečně umí jednat velmi rychle. Myšlenka, že by mohl být Parlament obviňován z toho, že zemědělci nebudou vědět, co tento rok na své půdě vysázet, samozřejmě naši mysl dost zaměstnávala, a tak jsme měli radost, že můžeme pracovat s vámi a dosáhnout tohoto pevného rozhodnutí. Rovněž blahopřeji svému výboru, Výboru pro zemědělství a rozvoj venkova, k jeho jednomyslnému rozhodnutí.
Chtěl bych poukázat vlastně na to, jaký význam má jeden rok. Před dvanácti měsíci jsme hovořili o 90 EUR/tunu za pšenici. Nyní mluvíme o 250-270 EUR, ta cena je tedy trojnásobná. Proto je nyní načase vážně se zabývat snížením vynětí půdy z produkce na 0 %. Dokonce bych šel ještě dál. Něco přes 20 let v Evropě v podstatě hovoříme o přebytku potravin, že zemědělci vlastně nejsou potřeba, že musíme přeměnit půdu v něco jiného a že na zabezpečení potravin vlastně nezáleží. Najednou na zabezpečení potravin záleží.
Domnívám se, že zde jde i o morální stránku věci. Má-li svět dostatek potravin, možná Evropa vůbec nepotřebuje mít svůj podíl produkce, ale má-li svět nedostatek potravin a ceny rostou, je Evropa morálně povinna potraviny vyrábět. Evropa nebude nikdy trpět hladem, ať bude cena potravin jakákoli, protože my jednoduše máme peníze, abychom za ně zaplatili, ale v mnoha částech světa trpět hlady budou. Z čista jasna se nacházíme v jiném světě, jemuž také musíme čelit. Komise navrhuje na rok 2008 vynětí půdy z produkce ve výši 0 % a na začátku hospodářského roku 2008, jak jsem uvedl, má trh příznačně vysoké ceny.
Jak paní komisařka řekla, v některých částech Evropy bylo sucho a v jiných zase byly povodně. V celém světě jsme také svědky toho, jak se mění stav obilovin, kdy v Austrálii půdou stoupá sůl a je tam velmi těžké vysázet plodiny. Pozorujeme také Čínu a Indii, kde přijímají vzhledem k jejich růstu hospodářství nebývalé množství potravin a požadují více potravin. To vše si vybírá svou daň po celém světě na produkci pšenice a obilovin. Nyní jsme pravděpodobně na přibližně polovině zásob, které historicky máme, a zásoby se tenčí, a tak je nyní načase to udělat.
Domnívám se, paní komisařko, a jsem si jist, že vy také, že budeme-li mít společnou zemědělskou politiku oddělenou od produkce, nemůžeme v mnoha ohledech skutečně dosáhnout vynětí půdy z produkce, protože pokud by kdy nějaká politika měla být spojena s produkcí, pak to musí být vynětí půdy, takže je nyní nejvyšší čas je odstranit.
Jakmile odstraníme vynětí půdy z produkce, musíme mít na paměti, že mělo jisté přínosy pro životní prostředí, a musíme také pamatovat na to, že zemědělci tak budou mít na výběr, zda vyňatou půdu zorat, či nikoli. V rámci systému jednotných plateb zemědělských podniků by ji i nadále mohli používat, pokud se tak rozhodnout, ale ekonomické výhody vlastního pěstování obilovin předpokládají, že řada z nich půdu zorá. Pořád můžeme mít šestimetrové pruhy kolem polí a živých plotů v zájmu životního prostředí a já mám za to, že je to také velmi dobře.
Nejedná se o něco, o čem bychom měli dnes večer diskutovat, ale domnívám se, že v rámci kontroly stavu se budeme zabývat tím, že nepochybně budeme muset přejít na biopaliva druhé generace a nepoužívat jako biopaliva pšenici a řepku olejnou. Ano, před rokem jsem toho opravdu byl velkým zastáncem, když byly ceny nízké, ale nyní jsou ceny vysoké, takže tomu jen doslova přidáme palivo.
Doporučuji Parlamentu, abychom tuto záležitost rychle vyřídili. Děkuji všem skupinám za jejich podporu a velmi děkuji paní komisařce za její rychlou reakci. Domnívám se, že společně můžeme dojít ke správnému řešení. Máme zde několik pozměňovacích návrhů skupiny PSE a skupiny Verts/ALE, z nichž většinu budeme moci podpořit. Nemohu však přijmout jeden z nich - a tím je daň na vývoz obilovin, protože zemědělci v minulosti trpěli nízkými cenami. Jakmile se ceny zvednou, neuvalujte na ně prosím daň, protože to by podle mého názoru nebylo zcela správné. Máme-li se zabývat tržními silami, budeme muset čelit realitě života.
Paní předsedající, nejprve bych chtěla poděkovat paní komisařce za to, že tu s námi dnes ráno byla a že tu s námi je nyní při této rozpravě, která byla přidána na pořad dne v posledním okamžiku. Nejvíce bych jí však chtěla poděkovat za její návrh odstranit povinné vynětí půdy z produkce pro příští období. Blahopřála nám k naší rychlosti, ale Komise také ukázala, že je schopna reagovat poměrně rychle na vývoj trhu, jenž nyní prochází obdobím tenčících se dodávek obilovin v EU. Očekává se, že zásoby dosáhnou na konci tohoto období rekordního minima také ve světě.
Nástroj ke kontrole dodávek, jakým bylo povinné vynětí půdy z produkce zavedené v roce 1992, již tedy nemá žádný smysl. V důsledku toho je jen logické, že Komise navrhuje, aby byl tento závazek nyní odstraněn. Je také logické, že Komise zachovává systém vynětí půdy z produkce a jen snižuje povinný podíl ze stávajících 10 % na 0 %. Díky tomu půjde rozprava dál správnou cestou. Koneckonců až v okamžiku, kdy je čas na kontrolu stavu, je čas na diskusi o možné změně stávajících předpisů a struktur.
Dále chápu, že dohodneme-li se na tomto návrhu a přijme-li Rada rychlé rozhodnutí, pravděpodobně zlomíme rekord v rychlém přijímání právních předpisů. Tím také vyšleme signál občanům, a zejména zemědělcům, že je-li to třeba, dokáže EU přijímat rychlá rozhodnutí.
Chtěla bych se však vyzpovídat z jedné věci, paní předsedající - nikoli jako řečnice za PPE, ale jako členka CDA v Evropském parlamentu z Nizozemska. Existují ještě další odvětví, v nichž, s ohledem na stávající vývoj trhu, by se zdála být vhodná určitá míra pružnosti. Podívejme se například na odvětví mléka, v němž prudce narůstá poptávka a Evropa zřejmě nevyužívá co nejlépe jeho plného potenciálu. Jednou z možností je pravděpodobně učinit kvóty, které některé členské státy plně nevyužívají, prodejnými přes hranice nebo 1. dubna 2008 kvótu ještě zvýšit o několik procent.
Na závěr bych, paní předsedající, tedy chtěla osobně vyzvat Evropskou komisi, aby projevila také v dalších odvětvích tentýž elán, jaký je patrný v souvislosti s obilovinami, jakmile to bude třeba.
Já jsem také rád, že zde paní komisařku vidím, a chtěl bych říci, že stávající podmínky trhu s obilovinami nás nutí k tomu, abychom uvažovali, ale především jednali, a blahopřeji Komisi k jejímu proaktivnímu přístupu.
Skupina sociálních demokratů v Evropském parlamentu souhlasí s komisařčinou analýzou stávající situace a s tím, že v rámci kontroly stavu budeme mít příležitost tuto záležitost do hloubky prozkoumat a přijmout do budoucna vhodnější konečná rozhodnutí. Jsme si také plně vědomi, že problém, jemuž čelíme, nelze vyřešit pouze odstraněním vynětí půdy z produkce v souvislosti s přechodnými opatřeními, která se chystáme přijmout, ale souhlasíme, že by mohly v nadcházejícím roce do značné míry pomoci k nápravě rovnováhy trhu.
Souhlasíme s názorem, že tímto opatřením by se mohla, v pesimistické variantě, minimálně polovina stávajících 3,89 milionů hektarů vrátit do produkce, což by mohlo v roce s normálními klimatickými podmínkami představovat další produkci ve výši přinejmenším 5 až 10 milionů tun, přestože některé typy půd jsou méně plodné, a proto je zemědělci přirozeně vyjímají z produkce.
Myslíme si však, že k tomu, abychom tohoto cíle dosáhli, bylo by vhodné, aby Komise tuto odchylku poněkud rozšířila, to jest aby prodloužila platnost tohoto opatření z jednoho roku na dva; a je pochopitelné, že by mělo být prodlouženo, protože v zemědělství očividně chybí plánování a na začátku příštího období podzim-zima ještě nebudeme mít konečné rozhodnutí o výsledku rozpravy, jež se bude konat v rámci kontroly stavu. Proto vyzývám Komisi, aby vzala v potaz pozměňovací návrh, který za tímto účelem předložíme a který si, jak jsem si jist, zaslouží na zítřejším plenárním zasedání většinu.
Na druhou stranu jsme si všichni vědomi toho, že vracení celé této oblasti do produkce bude mít jasné negativní dopady, co se týče uvolňování CO2 ze země, ale i biologické rozmanitosti, protože nyní každý uznává přidanou hodnotu pro životní prostředí, jíž vynětí půdy z produkce přineslo. Proto se domníváme, že by bylo vhodné, aby Komise co nejdříve provedla dopadovou studii, abychom měli k dispozici všechny příslušné faktory k přijetí rozhodnutí o této záležitosti, jež budeme muset do roka přijmout.
(DE) Paní předsedající, paní komisařko, ano, jednali jsme rychle, ale Komise se také opozdila s předložením návrhů. O této záležitosti se diskutovalo dlouho a netrpělivost pěstitelů do značné míry podněcovala otázka, kdy to konečně bude za námi. Nic jsme nezdržovali, to je pravda, ani jsme nic zdržovat nechtěli.
Vaše odůvodnění je takové, že ceny jsou vysoké a je zde třeba určitá stabilizace. Doufám, že jsme oba spokojeni - a zejména váš manžel se svým podnikem - že se nakonec dostanou peníze k podnikům. Je to již dlouho opožděno a měli bychom být opatrní s tím zde říkat, že něco musíme udělat a snížit ceny. Navíc to do jisté míry odporuje vašemu dnešnímu rannímu prohlášení týkajícímu se cukru. Jistě si vzpomínáte, že jste řekla: se stávající cenou obilí nyní se lidé možná rychleji dají na obiloviny a upustí od cukru. Jestliže nyní znovu stlačíte ceny obilí, vaše logika a váš záměr by tím mohly být narušeny.
Uvádíte to, že v důsledku toho se střídají plodiny. Ano, to je pravda. Původně bylo toto opatření spojeno se střídáním plodin, protože střídání plodin také vyžadovalo vegetaci. To znamená, že musíme věnovat pozornost hledisku životního prostředí, přestože bylo v posledních letech velmi opomíjeno, jednoduše tím, že se umožnilo trvalé vynětí půdy z produkce, čímž by se značný podíl dostal do produkce energetických výrobků.
V pozměňovacím návrhu vás žádáme, abyste se nejen zabývala tím, co máte na rok 2008 v plánu, ale také abyste nám v Parlamentu řekla, jak má probíhat střídání plodin s ohledem na ochranu životního prostředí.
Vážení pánové poslanci, vážené paní poslankyně, dobré ráno! Dnešní den, 26. září, je Evropským dnem jazyků. Naším úkolem je připomenout všem zde v Evropském parlamentu, v chrámu jazyků, jaký význam má tento den pro filozofii a podstatu Evropské unie a jakou práci vykonáváme s cílem dosáhnout multikulturní Evropy, která bude respektovat rozdílné charakteristické rysy, kultury a duch našich národů.
- (ES) Vážená paní předsedající, velice vám děkuji za udělení slova. Slavíme dnes Evropský den jazyků a já bych rád připomněl pocity mnohých občanů Španělska, kteří nechápou, proč jsou diskriminováni ze strany předsednictví Evropského parlamentu, když Katalánci, Galicijci a Baskové jako já, kteří jsou zástupci občanů, nemohou používat svůj jazyk v Parlamentu.
Na rozdíl od Komise, Rady a Výboru regionů, kde se zástupci občanů v těchto úředních jazycích vyjadřovat mohou, předsednictví odmítá přijmout baskický, katalánský nebo galicijský jazyk, které jsou úředními jazyky ve Španělsku.
Pane Ortuondo, předsednictví bude požadovat informace o této otázce, přestože jsme o ní už mnohokrát diskutovali a odpovědi jsou dobře známy.
Přistěhovalectví - Legální přistěhovalectví - Politické priority v boji proti nelegálnímu přistěhovalectví státních příslušníků třetích zemí (rozprava)
zprávě paní Lilli Gruberové jménem Výboru pro občanské svobody, spravedlnost a vnitřní věci o plánu politiky v oblasti legálního přistěhovalectví a
zprávě pana Javiera Morena Sáncheze jménem Výboru pro občanské svobody, spravedlnost a vnitřní věci prioritách politiky v boji proti nelegálnímu přistěhovalectví občanů ze třetích zemí.
Vážená paní předsedající, vážený pane komisaři, dámy a pánové, Evropská unie stále čelí velkým výzvám, pokud jde o její reakci na vývoj migrace.
Základní rámec pro definování reakce na tyto výzvy tvoří doposud globální přístup k migraci, který přijala Evropská rada v prosinci 2005. Při přijímání globálního přístupu zvýraznila Evropská rada potřebu vyrovnaného, globálního a soudržného přístupu, který pokrývá politiky boje proti nelegálnímu přistěhovalectví a, ve spolupráci se třetími zeměmi, využívá výhod legální migrace. Uskutečnění globálního přístupu bylo hlavní prioritou předchozích předsednictví.
Globální přístup k migraci nestagnoval, Evropská rada jej naopak zdokonalila a rozvinula ve světle událostí a pokroku dosaženého v rámci jeho vykonávání. V současnosti je začleněn do komplexní migrační politiky Evropské unie.
Evropská rada přijala na svém zasedání ze dní 21. a 22. června letošního roku závěry týkající se rozšíření a posílení globálního přístupu. V těchto závěrech je uvedeno především uplatňování globálního přístupu na regiony sousedící s východním a jihovýchodním územím EU a také rozvoj partnerství mezi Evropskou unií a třetími zeměmi z hlediska cirkulační migrace a mobility.
Na význam uplatnění globálního přístupu poukázaly události z léta a zejména události, k nimž došlo na jižních námořních hranicích EU. Zatímco nadále uplatňujeme globální přístup, opatření, která je třeba přijmout, musí zahrnovat opatření týkající se boje proti nelegálnímu přistěhovalectví i opatření týkající se rozvíjení příležitostí k legální migraci.
V souvislosti s těmito dvěma neoddělitelnými cíli se Rada pokoušela dosáhnout pokroku. Na svém červnovém zasedání diskutovala o situaci na jižních hranicích Středozemí. Znovu zdůraznila význam úlohy, kterou musí hrát agentura Frontex, a rozhodla se zahájit další práci v souvislosti s návrhy přednesenými Maltou. Tato práce byla vykonána a jejím výsledkem bylo přijetí závěrů na zasedání Rady ze dne 18. září, které se týkaly posílení správy jižních námořních hranic EU. Některé z těchto závěrů vyzývají k uskutečnění naléhavých kroků k posílení současných opatření a existujících ujednání. Členské státy jsou vyzývány, aby poskytly dvoustrannou podporu těm členským státům, které čelí výjimečnému tlaku z hlediska nelegálního přistěhovalectví v důsledku své geografické polohy a úrovně spolupráce se sousedními třetími zeměmi. Tato spolupráce bude zahrnovat např. opatření týkající se vracení nelegálních přistěhovalců, podmínek přijetí, odpovědnosti za žadatele o azyl, uprchlíky a nezletilé osoby.
V těchto závěrech je také zdůrazněna potřeba posílit v této oblasti spolupráci se třetími zeměmi původu a tranzitu, zejména z hlediska správy jejich vlastních hranic, přebírání jejich odpovědnosti za pátrací a záchranné akce, boje proti obchodu s lidmi a pašování osob a budování účinného rámce pro vracení nelegálních přistěhovalců.
Důraz byl kladen na potřebu užší spolupráce s mezinárodními organizacemi jako je Úřad Vysokého komisaře OSN pro uprchlíky (UNHCR) a Mezinárodní organizace pro migraci. Dalším nevyhnutelným prvkem je pokus o posílení činností agentury Frontex, zejména prostřednictvím zavádění dlouhodobých společných operací a rozšiřování činností v rámci Evropské sítě pobřežních hlídek.
Pokud jde o dlouhodobá opatření, Rada vyzvala Komisi, aby v rámci probíhající rozpravy o zelené knize Komise o společném evropském azylovém systému, který se týká vytvoření specializovaných azylových týmů, předložila zprávu o možných dodatečných opatřeních spolu s hloubkovou analýzou některých návrhů Malty, studií příslušných částí námořního práva a závazkem.
Úloha agentury Frontex při zabezpečování účinné kontroly vnějších hranic EU ze strany členských států nabývá na významu. Jak víte, agentura Frontex začala fungovat až v říjnu 2005, ale v poměrně krátké době svou provozní kapacitu rozvinula a podnikla důležité kroky směrem k posílení bezpečnosti vnějších hranic Evropské unie prostřednictvím orientace na boj proti nelegálnímu přistěhovalectví. Byly uskutečněny různé společné operace, které agentura Frontex koordinovala, a další operace probíhají ve Středozemí a Atlantickém oceánu. Obzvlášť důležitým momentem bylo zahájení provozu Evropské sítě pobřežních hlídek v květnu letošního roku, která bude z dlouhodobého hlediska sjednocovat budoucí evropský monitorovací systém.
Velmi významné bylo rovněž to, že Rada v červenci letošního roku přijala nařízení, kterým se zřizuje mechanismus pro vytvoření pohraničních jednotek rychlé reakce, známých jako RABIT, a které nabylo účinnosti dne 20. srpna. Nařízením se zřizuje mechanismus pro poskytování rychlé operativní pomoci na omezenou dobu, a to ve prospěch žadatelského členského státu, který čelí výjimečnému a naléhavému tlaku z důvodu příchodu vysokého počtu státních příslušníků třetích zemí na vnější hranice, kteří se snaží neoprávněně vstoupit na území Evropské unie.
Agentura Frontex se v současnosti nachází v procesu uplatňování tohoto nařízení. Pokud by však byly operace koordinované agenturou Frontex účinné, je velmi důležité, aby bylo k dispozici přiměřené vybavení. V souladu s nařízením o agentuře Frontex zřídila tato agentura centrální rejstřík dostupného technického vybavení, známý jako CRATE. Tento rejstřík již obsahuje rozsáhlý seznam vrtulníků, letadel, lodí a jiného vybavení, které jsou členské státy připraveny poskytnout pro operace koordinované agenturou Frontex.
Pokud jde o legislativní opatření zaměřená na nelegální přistěhovalectví, příslušné orgány Rady již začaly provádět analýzu návrhu směrnice tohoto Parlamentu a Rady, který stanoví sankce vůči zaměstnavatelům nelegálně zaměstnávajícím státní příslušníky třetích zemí. Tento návrh, zaměřený na boj proti nelegálnímu zaměstnávání, předložila Komise v květnu 2007.
Rada, použitím postupu spolurozhodování s cílem rychlého dosažení dohody, přiřadila vysokou prioritu rovněž návrhu směrnice Evropského parlamentu a Rady o společných normách a postupech v členských státech při vracení nelegálně pobývajících státních příslušníků třetích zemí. Tento návrh v současnosti analyzují příslušné orgány Rady.
Vzhledem k readmisní politice by se mělo uvést, že poté, co v červnu vstoupila v platnost readmisní dohoda s Ruskem, bylo již přijato rozhodnutí o podepsání readmisní dohody s Ukrajinou a bylo podepsáno několik readmisních dohod se zeměmi západního Balkánu a Moldavskem. Všechny tyto dohody budou dokončeny, až Evropský parlament předloží své stanovisko.
Rád bych nyní řekl několik slov o plánu politiky pro legální migraci. Jak víte, i Rada a portugalské předsednictví dávají přednost podpoře legální migrace. Předsednictví zorganizovalo v Lisabonu ve dnech 13. a 14. září konferenci na vysoké úrovni, věnovanou problémům legální migrace. Zúčastnili se jí ministři, vyšší úředníci a známí akademičtí pracovníci společně se zástupci tohoto Parlamentu a Komise. Tato konference řešila problémy legální migrace, jako jsou kanály legální migrace a řízení migračních toků, integrace a lisabonská agenda, a migrace a rozvoj. Výsledky této konference budou velmi důležité při řízení naší práce během příštích několika měsíců.
Rada začne rovněž brzy pracovat na návrzích rámcové směrnice o právech migrantů s legálním pobytem na území členského státu s cílem pracovat na zavádění jednotného povolení k pobytu a na návrhu směrnice o podmínkách vstupu a pobytu vysoce kvalifikovaných pracovníků, který, jak doufáme, Komise předloží v průběhu několika týdnů. Tyto dva návrhy, spolu s ostatními, které budou předloženy během několika let, představují další kroky v plánu politiky pro legální migraci, který předložila Komise v lednu 2006.
Rada již začala provádět analýzu navrhované směrnice Rady, kterou se mění a dopĺňuje směrnice 2003/109/ES s cílem rozšířit její působnost na osoby požívající mezinárodní ochrany. Záměrem tohoto návrhu je rozšířit možnost získání právního postavení osoby s dlouhodobým pobytem i na osoby požívající mezinárodní ochrany. Rada právě čeká na stanovisko Parlamentu, aby mohl být tento návrh nástroje rychle přijat.
Pokud jde o vnější vztahy v oblasti migrace, musím vás informovat o tom, že Rada se aktivně věnovala uskutečňování globálního přístupu k migraci, jak ve svých závěrech definovala Evropská rada v prosinci 2005 a v roce 2006. Vaše pozornost je upřena také na závěry týkající se rozšíření a posílení globálního přístupu k migraci, které Rada přijala v červnu. V prosinci 2006 vyzvala Evropská rada Komisi, aby: předložila návrhy týkající se způsobu uplatňování globálního přístupu na východní a jihovýchodní regiony sousedící s Evropskou unií; navrhla způsoby začleňování příležitostí k legální migraci do vnějších politik EU s cílem rozvíjet vyvážené partnerství se třetími zeměmi, vhodné pro zvláštní potřeby trhu práce v členských státech; navrhla způsoby a prostředky podpory dočasné cirkulační migrace a předložila podrobné návrhy týkající se toho, jak lépe organizovat a poskytovat informace o různých formách legálního pohybu mezi Evropskou unií a třetími zeměmi.
Komise v reakci na tyto výzvy předložila dvě oznámení a po přijetí těchto oznámení předložilo předsednictví Radě návrh závěrů zaměřených na zahájení práce na opatřeních, které uvedla Komise.
Konference ministrů partnerství Euromed o migraci se bude konat v listopadu. Záměrem této konference je rozvíjet iniciativy a opatření k řešení otázek souvisejících s migrací. Zvláštní pozornost je kromě toho věnována Africe, a to prostřednictvím uskutečnování a prohlubování dialogu o otázkách souvisejících s migrací, který byl s africkými zeměmi navázán v roce 2005. Priorita byla věnována rovněž monitorování Ministerské konference o migraci a rozvoji, která se konala v červenci 2006 v Rabatu a v listopadu 2006 v Tripolisu. Na těchto ministerských konferencích, z nichž první z nich byla regionální a druhá kontinentální, bylo označeno několik oblastí, v nichž je možno posílit spolupráci mezi zeměmi původu, zeměmi tranziu a cílovými zeměmi migrantů.
Rada v této oblasti aktivně pracuje s cílem převést společný program, dohodnutý v Rabatu a Tripolisu, na konkrétní opatření.
místopředseda Komise. - (IT) Vážená paní předsedající, dámy a pánové, jsem velmi vděčen zástupci Rady za jeho popis obecných rysů naší společné akce a rád bych poděkoval zvlášť dvěma zpravodajům, paní Gruberové a panu Morenovi Sánchezovi za dvě zprávy, o nichž dnes diskutujeme a k nimž vznášíme připomínky.
Úvodním postřehem nebo spíše optimistickou poznámkou je samozřejmě to, jak velkého pokroku dosáhla Evropa za tak krátkou dobu. Všichni si pamatujeme, že až do schůzky na nejvyšší úrovni, která se konala v Hampton Courtu v říjnu 2005, se šířily pochybnosti dokonce i o tom, zda je Evropa schopna mít společnou strategii v oblasti přistěhovalectví. Dnes to není pouze heslem nás všech, ale my již uskutečňujeme některé iniciativy, o nichž bylo rozhodnuto a které začaly přinášet skutečné ovoce.
To ukazuje, že Evropa hraje svou úlohu při řízení globálního fenoménu migrace, který nelze zastavit. Vnitrostátní akce členských států již nepostačují. Je to důkazem toho, že evropská akce je výhodná pro Evropu jako takovou, pro členské státy a pro všechny naše partnery, jak na jihu (zejména v afrických zemích), tak na východě, protože, jak nám bylo připomenuto, Komise navrhla rozšířit globální přístup směrem na východ, to znamená, na migrační toky směrující z východu. Rada souhlasila v plném rozsahu.
2. Pravidla pro výkon volebního práva ve volbách do EP (hlasování)
zpravodaj. - Vážený pane předsedající, ve zprávě se podporuje návrh Komise zefektivnit postupy pro občany, kteří si přejí být voleni nebo volit do Evropského parlamentu ve státu svého bydliště. V tomto návrhu se plně respektují vnitrostátní právní předpisy a postupy a prosazuje se v něm argument rozšíření přeshraniční demokracie v budoucnosti. Poslanci by mohli podpořit usnesení výboru bez pozměňujících a doplňujících návrhů.
místopředseda Komise. - (FR) Vážený pane předsedající, chtěl bych poděkovat zpravodaji, panu Duffovi, za jeho zprávu, která je plná nápadů. Některé z pozměňujících a doplňujících návrhů, které Evropský parlament předložil, jdou nad rámec toho, co Komise navrhuje s cílem řešit určité administrativní těžkosti při uplatňování směrnice, které se objevily v její zprávě o volbách v roce 2004.
Zcela však chápu důvody některých pozměňujících a doplňujících návrhů Parlamentu - kromě toho je podporuje i Komise - především potřebu zlepšit míru účasti občanů v evropských volbách a evropský charakter voleb do Evropského parlamentu. Všechny tyto záležitosti jsou spojené s otázkami, které se týkají vyloučení dvojité kandidatury, jejíž ukončení je cílem jednoho z pozměňovacích návrhů, a automatického procesu vedoucího ke ztrátě práva být volen.
Komise je proto pro podrobnější přezkoumání těchto záležitostí, v případě potřeby prostřednictvím vypracování vhodné studie, a Evropský parlament bude samozřejmě součástí tohoto procesu. V případě potřeby by se o těchto otázkách mohlo také diskutovat v rámci meziinstitucionální informační skupiny, která v současnosti zkoumá všemožné způsoby efektivnějšího šíření informací o evropských volbách v roce 2009.
Vážený pane předsedající, pokud jde o procedurální námitku, vidím, že skupina ALDE požádala o zvláštní hlasování o každém pozměňujícím a doplňujícím návrhu v souvislosti s touto zprávou.
Podle jednacího řádu může pozměňující a doplňující návrh předložit jen skupina. Chtěl jsem ověřit, zda se tak skutečně stalo jménem skupiny nebo zda jde pouze o jednoho poslance, který tvrdí, že jedná jménem skupiny.
. - Vážený pane Corbette, máme tu důkaz o tom, že žádost předložila skupina, takže všechno je v pořádku. Je mi líto, ale všechno je v pořádku!
Vážený pane předsedo, dámy a pánové, já jsem návrh na ustavení Evropského technologického institutu nepodpořil. Stejně jako většina z vás si samozřejmě přeji, aby se Evropská unie změnila tak, aby produkovala více vynálezů, patentů a inovací.
Po zkušenostech s projednáváním tohoto návrhu však nevěřím, že zřízení další instituce je cesta správným směrem. Naše univerzity a výzkumné ústavy nedostanou žádné peníze navíc, spíše jim přibude další instituce v soutěži o výzkumné granty. Hlasováním tohoto ctihodného sboru jsme také samozřejmě nevytvořili žádnou novou množinu vědeckých supermanů. Institut budou řídit vědci, které odejmeme jejich stávajícím univerzitám, a jsem proto přesvědčen, že bychom udělali lépe, kdybychom disponibilní peníze, máme-li schopnost je nalézt, věnovali na výzkumné granty stávajícím špičkovým vědeckým týmům.
(SK) Pokud chceme skutečně ve vědě a technice dohánět USA, Japonsko a ostatní světové špičky a pokud chce Evropa udávat tón, musí nevyhnutelně pro to vytvořit předpoklady.
Centra excelence však musí mít vytvořeny veškeré podmínky a předpoklady. Evropský technologický institut je krok správným směrem. Škoda, že se s tímto rozhodnutím tak váhalo. Věřím, že nesystémovost v otázce dostatečného financování ETI bude vyřešená ke vší spokojnosti.
Podporuji také myšlenku spolufinancování na principu Public Private Partnership, jak je tomu např. na výzkumných bázích v Spojených státech. Přál bych si, aby vědci a výzkumníci i z nových zemí byli rovnocenně vybíráni a zapojováni do vědeckých týmů a aby správní rada byla kontrolovatelná Evropským parlamentem. Výzkumné cíle by měly kopírovat Sedmý rámcový program pro výzkum a technologický rozvoj, jedině výzkum embryonálních kmenových buněk by neměl být financován daňovými poplatníky těch zemí, kde je tento výzkum nelegální.
Pane předsedo, já bych si dovolil vyjádřit k hlasování o zřízení Evropského technologického institutu. Hlasoval jsem pro, protože je to vůbec poprvé, kdy dochází k systémovému propojení výzkumu, vzdělávání a podnikatelského sektoru.
Protože se jedná o zásadní projekt v oblasti evropských inovací, provází ho problémy a v tomto případě zejména finanční. Záměr podpořit vznik institutu a dát mu prostor prokázat smysl jeho další existence si však zaslouží podporu.
(FI) Vážený pane předsedající, rád bych řekl několik slov týkajících se Evropského technologického institutu. V první řadě bych chtěl poděkovat zpravodaji, panu Paasilinnovi. Odvedl výbornou práci. Vím, že je odborníkem na vzdělávání, výzkum a další podobné oblasti.
Je to velmi ambiciózní projekt, přesto bych však chtěl zdůraznit, že při zřizování nových institucí v Evropské unii může být před jejich zřízením velmi důležité zabezpečit, aby existující instituce mohly získat adekvátní finanční prostředky. Proto bychom měli také zabezpečit, aby síť existujících univerzit mohla získat adekvátní podporu, a tak realizovat nový výzkum.
Hlasoval jsem v souladu s doporučením pana Paasilinna, rád bych však tento Parlament vyzval, aby si uvědomil, že existující výzkumné komunity by měly být schopné získat své finanční prostředky a že tento nový institut by neměl pohlcovat peníze, které jsou pro ně vyčleněné. Byl bych rád, kdybyste si na to vzpomněli a zohlednili to při přijímaní rozhodnutí.
písemně. - (PT) Hlasovala jsem pro zprávu pana Paasilinna o Evropském technologickém institutu, protože si myslím, že prostřednictvím posílení synergií mezi inovacemi, výzkumem a vzděláváním rozhodujícím způsobem přispěje k zvýšení konkurenceschopnosti evropské ekonomiky.
Podporuji proto návrhy zpravodaje, jejichž cílem je jasně definovat zdroje financování budoucího Evropského technologického institutu, aby mohl začít fungovat co nejdříve a úspěšně plnit svou misi na rozdíl od cílů stanovených v Lisabonské strategii.
písemně. - (PT) Naše stanovisko k vytvoření Evropského technologického institutu je velmi kritické na základě stanoviska, jež přijaly různé výzkumné instituce. Příkladem je studie, kterou minulý rok představila Liga evropských výzkumných univerzit, v níž se uvádí, že plán vytvořit Evropský technologický institut je "špatně pochopen a odsouzen k neúspěchu". Euroscience, evropská organizace vědců a politických expertů, ho nazvala "politicky motivovaným nápadem, který vychází z mylného předpokladu". Vědecký poradce Spojeného království, pan Robert May, uvedl, že "je založený na nepochopení" inovací.
Tento institut bude virtuální, bude sestávat z vědců působících na univerzitách EU, ve výzkumných laboratořích a společnostech, a na rozdíl od původního návrhu nebude poskytovat kvalifikace. V důsledku tlaku z různých zemí, které se snažily získat sídlo institutu, se stal určitým virtuálním centrem pro konzultace vědeckých komunit v různých oblastech. Evropský parlament právě přijal několik pozměňujících a doplňujících návrhů k návrhu Komise, podle našeho názoru však nejsou dostatečné pro nápravu toho, co bylo pokaženo.
Pokud jde o financování, jednou z možností je rozpočet Společenství, včetně finančních prostředků určených pro výzkum, přičemž se to může stát právě dalším způsobem podpory rozvinutých zemí, a zhoršit tak nerovnosti.
písemně. - (PL) Vážený pane předsedající, koncepce Evropského technologického institutu se během živé diskuse o způsobech prosazování inovací v rámci Evropské unie změnila. Institut měl být původně v rámci lisabonské agendy evropským ekvivalentem Technologického institutu v Massachusetts. Jinými slovy, měl být součástí naší strategie s cílem konkurovat Spojeným státům. Namísto toho uvažujeme v současném rychle se měnícím globálním prostředí o síti znalostních a inovačních společenství, takzvaných ZIS, koordinovaných centrálním orgánem. Odrazilo se to v oddělení dvou rozpočtových položek v pozměňujících a doplňujících návrzích, které Evropský parlament předložil k návrhu rozpočtu na rok 2008 (oddělené financování sítě a koordinačního orgánu). Zdá se, že jsme blíže k nalezení řešení, které se týká financování tohoto podniku, neboť Evropská komise navrhla přehodnotit finanční perspektivu na období 2007-2013, především zvýšit limit pro položku 1A a snížit limity pro jiné položky. Opět to potvrzuje, že se Parlament nemýlil, když zdůrazňoval nepřiměřeně nízkou úroveň rozpočtových prostředků určených na cíle Lisabonské strategie.
Také bych rád podpořil město Vratislav (Wrocław) v souvislosti s jeho žádostí o umístění sídla Evropského technologického institutu. Musím však zdůraznit, že lepší financování výzkumu a vývoje a vytvoření nové instituce nestačí k zabezpečení toho, aby se Evropa stala konkurenceschopná a inovativní. Bude to záviset na vývoji podnikatelské kultury, ochoty riskovat, praktických propojeních mezi výzkumem a vývojovými cykly a soukromým podnikáním.
písemně. - (DE) Podle mého názoru je rozhodnutí zachovat koncepci Evropského technologického institutu omylem. Žádný z předložených argumentů není přesvědčivý, protože vycházejí z mylných předpokladů.
1. Dokonce i původní koncepce, kterou předložil předseda Komise pan Barroso, vytvořit Evropský technologický institut jako odpověď na americký Technologický institut v Massachusetts ignorovala realitu, a návrh předložený na dnešní hlasování tuto původní koncepci ještě víc zhoršuje. Technologický institut v Massachusetts se vyvíjel díky velkému objemu peněz a různé podpoře, a v Evropě realizuje výzkum světové třídy už řada "minitechnologických institutů v Massachusetts". Evropským problémem je nedostatečná finanční a morální podpora pro inovace a špičkový výzkum.
2. Navrhované financování ve výši 309 milionů EUR z rezervního rozpočtového zdroje blokuje jiné parlamentní iniciativy, jakou je například projekt strategického významu Galileo. Navrhovaný objem finančních prostředků představuje jen jednu osminu očekávaného rozpočtu, a není proto žádným stimulem pro další významné soukromé iniciativy. Společnost BP investovala jen do samotného odvětví biopaliv v Berkeley ve Spojených státech 500 milionů USD.
S vlastními štědrými finančními zdroji a granty pro existující špičkové evropské instituty by Evropský technologický institut měl perspektivu úspěchu. EU by mohla následovat například kanadský model a zřídit inovační fond financovaný z peněz, které na konci roku zůstaly v rozpočtu EU.
4. Plánovaná síťová infrastruktura je virtuální nadnárodní institucí bez žádného reálného významu v rámci evropského a mezinárodního výzkumu. Je nešťastným a byrokratickým kompromisem.
písemně. - V zásadě vítám koncepci Evropského technologického institutu. Zdržel jsem se však hlasování o tomto usnesení, protože si nemyslím, že jsme už dostatečně vyřešili všechny cíle, řízení a financování tohoto institutu.
písemně. - (FR) V úterý 25. září jsem hlasováním pro zřízení Evropského technologického institutu (ETI) podpořil svého kolegu Reina Paasilinna.
Tato zpráva vyjadřuje skutečné přání přiblížit se k znalostní společnosti. Vytvoření nástrojů, které se mají v rámci Evropské unie zavést s cílem podporovat integraci inovací, výzkumu a vzdělávání, možná pomůže stimulovat konkurenceschopnost evropské ekonomiky.
Činnosti Evropského technologického institutu bude řídit správní rada skládající se z vědeckých a administrativních pracovníků. Tato rada jmenuje znalostní a inovační společenství (ZIS), které budou odpovědná za uskutečnění strategických priorit Evropského technologického institutu.
Současně je však politováníhodné, že finanční zdroje, které jsou pro tento projekt vyčleněné, jsou do jisté míry nedostatečné. Pro tuto slibnou iniciativu by to z dlouhodobého hlediska mohlo být zničující.
Všichni bychom měli vědět, že je velmi potřebné, aby v Evropské unii existovaly projekty Společenství, které zabezpečí její rozvoj v kontextu Lisabonské strategie.
Tajná zatčení a nelegální přeprava zatčených, na nichž se podílely členské státy Rady Evropy (zprávy Fava a Marty) (rozprava)
. - Dalším bodem programu jsou prohlášení Rady a Komise o tajných zatčeních a nelegální přepravě zadržených osob, které se týkají členských států Rady Evropy (zprávy Fava a Marty).
Vážený pane předsedo, vážené dámy a vážení pánové, v prosinci 2005 Evropský parlament ve svém usnesení, v kterém se vyžaduje zřízení dočasného výboru pro přepravu a nelegální zadržování vězňů, opět potvrdil, cituji: "... své odhodlání v boji proti terorismu, zdůrazňuje však, že tento boj nelze vyhrát prostřednictvím obětování základních principů, které se terorismus snaží zničit, především že ochranu základních lidských práv nelze nikdy kompromitovat".
Předcházející předsednictví Rady mělo v tomto Parlamentu možnost vyjádřit svůj souhlas s tímto stanoviskem. Nemohu začít, aniž bych zdůraznil, že současné předsednictví má stejné odhodlání se stejným důrazem. Rád bych připomněl, že boj proti terorismu nemůže kompromitovat naše hodnoty a principy, které se týkají ochrany základních práv. Podle našeho názoru je to klíčovou záležitostí. V boji proti terorismu budeme úspěšní, jen pokud zůstaneme svobodní: osvobozeni od strachu a jakéhokoli zneužívání nebo manipulace formou zastrašování. Naší nejsilnější zbraní a naší nejúčinnější obranou jsou naše hodnoty a principy týkající se ochrany našich základních práv.
I když samotná Rada nemá pravomoc vyjádřit své stanovisko, neexistuje žádný členský stát Evropské unie, který by neuznal význam vynaloženého úsilí a iniciativ přijatých s cílem dospět k pravdě. Měli bychom si pamatovat, že hovoříme o základních principech, na nichž je založená naše evropská demokracie. Hledání pravdy umožní eliminovat vznesená podezření. Je proto nezbytné, aby vyšetřování v této oblasti tuto věc vysvětlila a aby nevedla k dalšímu zmatku. Předcházející předsednictví, které mělo příležitost vystoupit v tomto Parlamentu, generální tajemník a vysoký představitel a evropský koordinátor boje proti terorismu v rámci spolupráce s dočasným výborem Evropského parlamentu v této souvislosti neselhali.
Jsem proto přesvědčený, že by bylo zcela nespravedlivé naznačovat jakýkoli nedostatek odhodlání ze strany Rady nebo ministrů zahraničních věcí. Skutečně musím zdůraznit mnohé iniciativy, ať už parlamentní nebo právní, které různé evropské země přijaly po těchto zprávách.
Z tohoto důvodu bylo zcela vhodné jednat v duchu zásady subsidiarity. Jak jistě víte, v mnohých oblastech, které výbor vyšetřuje, nemá Evropská unie žádné pravomoci k jednání. V této souvislosti mám na mysli především dohled nad zpravodajskými službami. Na tuto skutečnost už tento Parlament a jeho výbor upozorňovali předcházející předsednictví a vysoký představitel pan Solana. Můžeme toho samozřejmě litovat, pravdou však je, současné smlouvy omezují rozsah působnosti Rady v těchto oblastech.
Z naší strany vás však mohu ubezpečit, že portugalské předsednictví bude aktivně a konstruktivně spolupracovat. Rád bych připomněl naprostou a transparentní spolupráci, kterou nabídla portugalská vláda, během vyšetřovaní tohoto dočasného výboru Parlamentu, která skončila v únoru tohoto roku, stejně jako v souvislosti s iniciativami generálního tajemníka Rady Evropy podle článku 52 Evropské úmluvy o lidských právech ve vztahu k údajným letům CIA a nelegálním záchytným střediskům v Evropě.
Jak je všeobecně známo, i když samotná Rada nepřijala stanovisko k zprávám, které předložili pan Fava a pan Marty pod záštitou tohoto Parlamentu a Rady Evropy v uvedeném pořadí, neznamená to, že tyto zprávy ignoruje. Rada v rámci zahraniční politiky Evropské unie ve skutečnosti aktivním a pozitivním způsobem obhajovala lidská práva a mezinárodní právní předpisy.
Důsledně jsme argumentovali, že ochrana základních hodnot a mezinárodních právních předpisů vyžaduje vážnou a důkladnou diskusi o lidských právech v kontextu boje proti terorismu. V této souvislosti EU zdůraznila, že lidská práva, práva utečenců a mezinárodní humanitární práva se musí respektovat a dodržovat. Rada bude nadále podrobně monitorovat vývoj týkající se lidských práv v rámci boje proti terorismu a přijme příslušná opatření na zabezpečení jejich ochrany. EU je i nadále odhodlaná prosadit absolutní zákaz mučení a krutého, nelidského a ponižujícího zacházení a trestů.
Naše akce se řídí tímto cílem a s třetími zeměmi budeme vždy diskutovat o obavách, které tento problém způsobuje. EU a její členské státy jasně uvedly, že existence jakýchkoli tajných záchytných středisek, kde jsou osoby zadržovány v právním vakuu, není v souladu s mezinárodními humanitárními právními předpisy. V Úmluvě proti mučení a dalšímu krutému, nelidskému nebo ponižujícímu zacházení či trestu se jasně uvádí, že členské státy musí zakázat tajná záchytná místa, přičemž musí zabezpečit, aby se všechny osoby, kterým je odňata svoboda, zadržovaly v oficiálně uznaných záchytných střediscích a aby byla místa jejich pobytu známa. V Úmluvě proti mučení a dalšímu krutému, nelidskému nebo ponižujícímu zacházení či trestu se také uvádí, že žádnou osobu nelze násilím vrátit do země, kde by jí hrozilo riziko mučení nebo kruté zacházení.
Je všeobecně známo, že příslušné otázky, které se týkají pravomoci na kontrolu letišť, inspekce a zpravodajských služeb, v podstatě patří do odpovědnosti a pod kontrolu členských států. Je pravda, že Sitcen vykonává pravidelné analýzy a používá k nim informace, které poskytují členské státy, nemá však operační jurisdikci nad takzvanými zpravodajskými službami. Je třeba poznamenat, že členské státy EU také čelily komplexnosti, která je v této souvislosti typická pro systém třídění a zpracování žádostí o přelet, přistání a povolení pro kontrolu na zemi. Představuje to pro všechny novou velkou výzvu. Pokud jde o naši stranu, portugalská vláda nejen realizovala tento někdy náročný a velmi pomalý postup sběru údajů, také vytvořila pracovní skupinu na hodnocení mnohých postupů a navrhování zlepšení, jejíž význam byl řádně uznaný v závěrečné zprávě, kterou tento Parlament přijal v únoru.
Musím zdůraznit, že práci, kterou vykonal generální tajemník Rady Evropy, jsme považovali za velmi důležitou, a zprávám, které předložil pan Marty, jsme věnovali náležitou pozornost. Dotazník a doporučení, které vypracoval generální tajemník Rady Evropy podle článku 52 Evropské úmluvy o lidských právech, v Portugalsku, a podle mého názoru i v jiných členských státech, také umožnily bezprecedentní přehodnocení vnitrostátních právních rámců, záruk a kontrolních mechanismů jako celku, včetně analýzy postupů na třídění, ověřování a kontrolu žádostí o povolení pro přelet a přistání letadel na vnitrostátním území.
V případě Portugalska to určitě vedlo k institucionálním, technickým a provozním zlepšením. Pokud jde o doporučení generálního tajemníka Rady Evropy, která se týkají kontrolních záruk, členové je převážně chápali tak, že iniciativy, které jsou k dispozici, by neměly vést k zbytečnému zdvojování právních předpisů nebo pověřování Rady Evropy novými pravomocemi.
Na druhé straně je možné souhlasit, že existuje prostor na efektivnější uplatňování a přísnější kontrolu existujících mechanismů. Jsem přesvědčený, že kdyby se tato vyšetřování vykonala důkladnějším a klidnějším způsobem, výsledky by byly efektivnější. Navzdory stále doporučované preciznosti a bez ohledu na zmatečné prohlášení, avšak v rámci snahy zohlednit některé námitky v prohlášeních obhajujících význam příslušných hodnot a dobrého jména evropských demokracií, je pravda, že všechny tyto iniciativy mají uplatnění a smysl. Proto je v nich třeba pokračovat, především nyní, když se stala klíčovou důkladná a otevřená analýza nových problémů, které představují teroristické hrozby, jako například dilema bezpečnost versus svoboda. Kromě toho existuje stále větší potřeba schopnosti reagovat na problémy, které vznikly v důsledku boje proti bezprecedentní hrozbě, na základě mezinárodních právních předpisů.
Vážený pane předsedo, vážený pane komisaři, vážené dámy a vážení pánové, posilování prostoru svobody, bezpečnosti a spravedlnosti vycházející z Haagského programu a příslušného akčního plánu je jednou z hlavních priorit společného osmnáctiměsíčního programu německého, portugalského a slovinského předsednictví. Boj proti terorismu je v této souvislosti jednou z nejdůležitějších výzev, pro něž tato tři předsednictví definovala cíl zintenzivnit spolupráci v této oblasti, prostřednictvím pokračování v implementaci strategie EU na boj proti terorismu. Jak jistě víte, pan Gilles de Kerchove byl nedávno jmenován novým evropským koordinátorem boje proti terorismu, a podobně jako jeho předchůdci bude připraven poskytovat tomuto Parlamentu všechny potřebné informace.
Tuto příležitost musím využít i k zdůraznění toho, že v rámci transatlantického dialogu jsme zvláště diskutovali o otázce dodržování lidských práv v rámci boje proti terorismu, především na posledním summitu Evropské unie a Spojených států v dubnu, kde se vyzdvihly závěry Evropské rady ze dne 11. prosince 2006.
Portugalsko, předsedající Radě, jasně uvedlo své odhodlání pokračovat v tomto dialogu a rozšiřovat ho, protože ho považuje za klíčový pro obě strany.
místopředseda Komise. - (IT) Vážený pane předsedo, vážené dámy a vážení pánové, rád bych poděkoval zástupci Rady. Dámy a pánové, Komise - a já - jsme od začátku sledovali a podporovali práci dočasného výboru Evropského parlamentu související s tímto velmi dobře známým tématem a vážnými obviněními a příslušnými důležitými událostmi.
Samotná závažnost těchto událostí, dokonce samotná představa, že se mohly stát, je samozřejmě nezbytným důvodem spolupráce všech tří institucí, Komise, Parlamentu a Rady. Je třeba ještě jednou zopakovat - a jsem rád, že to mohu udělat -, že boj proti terorismu musí být vyvážený plným respektováním základních práv a právního státu. Jsou to dvě základní podmínky fungování demokracie.
V tomto duchu jsem přesvědčený, že nelegální přeprava vězňů a hypotéza o existenci více či méně tajných záchytných středisek - v případě, že se patřičným způsobem prokáží - by nepochybně představovaly vážně porušení mezinárodních právních předpisů a základních lidských práv. Všichni víme, že všichni členové Evropské unie musí dodržovat základní principy Úmluvy o lidských právech, především články 5 a 6.
Jsme samozřejmě přesvědčení, že tyto události se v členských státech řádným způsobem přešetří. Tato vyšetřování musí samozřejmě vykonávat příslušné soudní orgány. Jedna věc musí být jasná, dokonce už byla mnohokrát jasně uvedená ve zprávě, kterou předložil pan Fava, a ve zprávě Rady Evropy: v parlamentní zprávě se mohou uvádět fakta, Parlament však pochopitelně nemá žádnu pravomoc ani povinnost vykonávat soudní vyšetřování.
Pokud jde o údaje z neznámého zdroje, na základě právního státu - který musíme respektovat - se vyšetřováním pověřují svobodné, nezávislé soudy. Jejich úkolem je odhalit zdroje, které stojí za obviněními. Pro objasnění, obvinit členský stát nebo jednotlivce bez odhalení zdroje tohoto obvinění je principem, který je přijatelný v parlamentní zprávě, ne však v soudním vyšetřování. Jsem proto přesvědčený, že soudní vyšetřování budou pokračovat, jak je tomu v některých členských státech včetně mé vlasti. Zpráva si však evidentně vyžaduje další postup, takže uvádím iniciativy, o nichž jsem přesvědčen, že k uvedenému postupu přispějí.
Dne 23. července jsem napsal polské a rumunské vládě, přičemž jsem je upozornil na jejich povinnost vykonat komplexní, hloubkové vyšetřování a požádal jsem je o podrobné informace o tom, zda už tato vyšetřování začala a jaký byl jejich výsledek. Doufám, že obě vlády odpovědí, o jejich reakcích vás samozřejmě budu informovat, důvodem je především mé přesvědčení, že pokud je někdo z něčeho obviněný, v rámci pravdy a transparentnosti musí mít všechny právní možnosti vysvětlit a dokázat nepravdivost tohoto obvinění, v opačném případě se vyšetřováním musí pověřit nezávislý soud. Podle mého názoru je velmi jasná odpověď v zájmu obviněné strany.
Mým druhým bodem je toto: jak jsem uvedl na poslední schůzi, vypracoval jsem dotazník pro všechny členské státy, který se týká terorismu. V tomto dotazníku každý členský stát uvádí opatření, která přijal v rámci boje proti terorismu, výsledky dosažené v souvislosti s efektivitou vnitrostátních právních předpisů a především úroveň ochrany základních lidských práv, kterou poskytují vnitrostátní právní předpisy. Mám v úmyslu analyzovat odpovědi a potom vypracovat zprávu pro Radu a Parlament o efektivitě opatření členských států, která jsou zaměřena na boj proti terorismu, a jejich vhodnosti a slučitelnosti s principem respektování základních práv.
Můj třetí bod se týká letecké dopravy. Výboru LIBE jsem dal slib, že přezkoumám velmi důležitý právní aspekt, jemuž se v současnosti nevěnuje pozornost: kde leží hranice mezi definicí civilní letecké dopravy a vládní letecké dopravy, jinými slovy, proč vládní letecká doprava nepodléhá běžným kontrolám, jak je tomu v případě civilní letecké dopravy? Tato práce probíhá podle plánu a Evropská komise má předložit oznámení o celkové letecké dopravě. Komise proto přijme toto oznámení velmi brzy, na konci tohoto roku, a předložíme samozřejmě návrh na lepší definici uvedené koncepce vládní letecké dopravy, která se často vykládá takovým způsobem, jenž umožňuje obcházet nezbytné kontroly.
Existuje však další iniciativa, která se týká letecké dopravy. Je součástí obecného řešení zavádějícího společná pravidla pro všechny členské státy, která se týkají každého druhu letadla, jež vstupuje do společného evropského vzdušného prostoru bez letového plánu. Nepochybně víte, že od 1. ledna 2009 se na základě pravidel uplatňování takzvaného jednotného evropského vzdušného prostoru všem členským státům zavedou společné požadavky pro letové plány, takže v této souvislosti sladíme pravidla letových plánů všech letadel, ať už přes evropský vzdušný prostor přelétávají nebo do něj vstupují. Bude to obrovským přínosem, protože se omezí odlišné zacházení týkající se přeletů a přistání, s kterým se v členských státech setkáváme.
Dalším bodem je ratifikace dohody o vydávání vězňů mezi Evropou a Spojenými státy. Kdyby existovala, přičemž už měla existovat, evropská dohoda - která je podepsaná, ale ještě není ratifikovaná - pravidla vydávání vězňů ze Spojených států a do Spojených států by mohla být mnohem jasnější. Hovoříme tu o vězních, kteří podléhají vyšetřování nebo jsou podezřelí v souvislosti s terorismem. Tuto dohodu ještě musí ratifikovat několik členských států, naštěstí jich není mnoho. Ještě jednou jsem formálně vyzval všechny ministry spravedlnosti, aby co nejdříve ratifikovali tuto dohodu o vydávání vězňů mezi Evropou a Spojenými státy.
Ještě je tu bod, který se týká dohledu nad zpravodajskými službami. Tento bod se uvádí v obou zprávách, jde však o citlivou záležitost. Myslím si, že nejdůležitější ze všeho je vnitrostátní reakce, i když je třeba zdůraznit určité společné požadavky. Prvním požadavkem je posílení parlamentní kontroly v členských státech. Některé země přijaly nebo přijímají vnitrostátní právní předpisy zaměřená na značné posílení pravomoci svých vnitrostátních parlamentů, které se týkají dohledu nad činnostmi zpravodajských služeb. Podle mého názoru je to správná cesta, protože jak jistě uznáte, nedokáži si představit budoucí společné evropské právní předpisy, kterými by se řídily tajné služby, a myslím si tedy, že je velmi důležité, aby se o této záležitosti diskutovalo.
Vážený pane předsedající, na závěr bych rád uvedl, že si myslím, že o této záležitosti bychom měli dále diskutovat a zároveň mít na mysli právní stát jako princip a samozřejmě dodržování lidských práv; mezi základní práva však také patří právo nebýt obviněný, kromě případů, když se obvinění zakládá na důkazech získaných podle řádných postupů.
Operace v rámci EBOP na východě Čadu a na severu Středoafrické republiky (rozprava)
. - Dalším bodem programu jsou prohlášení Rady a Komise o operaci EBOP na východě Čadu a severu Středoafrické republiky.
Děkuji vám, pane předsedo. Portugalské předsednictví vítá tuto příležitost na výměnu názorů v souvislosti s možnou operací v rámci EBOP (Evropská bezpečnostní a obranná politika) na východě Čadu a severu Středoafrické republiky. Konflikt v Dárfúru zůstává jednou z největších priorit zahraniční politiky EU. Jsme potěšení nejnovějším vývojem, a za prvé: především oznámením, že 27. října začnou jednání pod záštitou OSN a zvláštního velvyslance Africké unie s cílem najít mírové řešení konfliktu, které by zlepšilo perspektivu míru v Dárfúru. Za druhé: také považujeme za pozitivní jednomyslné přijetí rezoluce Rady bezpečnosti 1769 o vytvoření mise UNAMID (společná mise OSN a Africké unie v Dárfúru), jíž se urychlí snaha o vyřešení tohoto konfliktu v Dárfúru.
Aby se však tímto úsilím dosáhlo nějakých výsledků, konflikt v Dárfúru se musí řešit v rámci širších regionálních souvislostí. Negativní vliv tohoto konfliktu na humanitární a bezpečnostní situaci v sousedních zemích, především v Čadu a Středoafrické republice, je příčinou velkého znepokojení. Podle našeho názoru není možné najít dlouhodobé řešení konfliktu v Dárfúru bez stabilizace situace v těchto sousedních zemích.
Jak jistě víte, Rada ve svých závěrech z 23. července zdůraznila akutní potřebu řešit destabilizující vliv krize v Dárfúru na humanitární a bezpečnostní situaci v sousedních zemích a zopakovala svou podporu rozmístění vícerozměrné přítomnosti OSN na východě Čadu a severovýchodě Středoafrické republiky.
Rada se také rozhodla pokračovat v hledání možného řešení paralelní spolupráce v rámci Evropské bezpečnostní a obranné politiky s cílem podpořit tuto vícerozměrnou přítomnost OSN se zřetelem na zlepšení bezpečnosti v těchto oblastech.
Během léta probíhaly přípravy na tuto operaci. Dne 12. září Rada přijala koncepci krizového řízení, v níž se vymezují hlavní plánovací parametry této paralelní spolupráce. Zvláštní důraz se věnuje cíli ochrany ohrožených civilistů, především utečenců a vysídlených osob, a zjednodušení dodávky humanitární pomoci prostřednictvím zlepšení bezpečnosti v této oblasti.
Pokud jde o vnitřní politickou situaci v těchto dvou zemích, Rada je přesvědčená, že prostřednictvím mise by se měla zachovat její nezávislost, nestrannost a neutralita. Plánování založené na této koncepci, v souladu s postupy krizového řízení EU, je k dispozici. Dalším krokem, který je třeba přijmout, bude schválení společné akce týkající se konceptu operace a operačního plánu, včetně vymezení složení sil. Operace bude trvat jeden rok a očekává se, že se nahradí mezinárodní misi OSN. Jakákoli operace EBOP v Čadu a Středoafrické republice se musí zakládat na rezoluci Rady bezpečnosti OSN a bude se vykonávat v rámci přísné konzultace s OSN a našimi africkými partnery.
EU vítá prohlášení předsedy Rady bezpečnosti OSN ze 27. srpna, v kterém se uvádí, že Rada bezpečnosti OSN je připravena schválit zavedení vícerozměrné přítomnosti na východě Čadu a severovýchodě Středoafrické republiky. Součástí každé operace EU v Čadu a Středoafrické republice musí být politické iniciativy zaměřené na řešení regionálního rozměru konfliktu v Dárfúru. Konkrétně mělo by se podporovat každé úsilí o normalizaci vztahů mezi Čadem a Súdánem, v souladu s dohodami z Tripolisu a Rijádu. Od Súdánu, Čadu a Středoafrické republiky by se mělo také vyžadovat, aby dodržovaly své závazky, pokud jde o neposkytování podpory povstaleckým hnutím, které z jejich území vyvíjejí činnost proti jiným zemím.
člen Komise. - (FR) Vážená paní předsedající, vážené dámy a vážení pánové, včerejším přijetím rezoluce Rady bezpečnosti OSN 1778/2007 o rozmístění mezinárodních sil na východě Čadu a severovýchodě Středoafrické republiky se pro Radu a Evropskou unii otevřel prostor, aby v rámci několika dní schválila operaci EBOP v těchto zemích. Je to bezpochyby nejdůležitějším úspěchem, a jsem přesvědčený, že se to setká s pozitivním ohlasem. Cílové regiony této operace jsou v současnosti ve stavu všeobecné nestability a nízké bezpečnosti, který má vliv na statisíce civilistů, kteří musí žít v podmínkách mimořádné zranitelnosti. Jak jistě víte, tuto situaci nelze vysvětlit jen rozšiřujícím se vlivem krize v Dárfúru na Čad a Středoafrickou republiku. Existují také endogenní důvody, které jsou pro tyto země, především pro Čad, typické.
Stabilitu v těchto oblastech Čadu a Středoafrické republiky lze zabezpečit, jen pokud bude mezinárodní akce, především akce Evropské unie, zahrnovat několik faktorů. V první řadě jde o kvalitu vojenské a policejní přítomnosti v Čadu a Středoafrické republice, v druhé řadě je to přijetí takového přístupu, který není založený výlučně na bezpečnosti, ale obsahuje i poskytování pomoci a vytvoření politických struktur, a nakonec jde o schopnost omezit a eliminovat jakákoli zasahování Súdánu a regionu Dárfúr v Čadu a Středoafrické republice.
Začnu prvním bodem: je to oblast, která patří do druhého pilíře. Členové Rady vyjádřili stanoviska k této záležitosti a v následujících dnech budou mít bezpochyby ještě větší prostor. Jedním důležitým prvkem, který se v rámci rozmístění těchto evropských bezpečnostních sil musí zohlednit, je samozřejmě potřeba ochrany humanitární zóny. Z tohoto důvodu zaměstnanci Úřadu pro humanitární pomoc úzce spolupracovali s vojenskými plánovači Rady s cílem zabezpečit dodržování příslušného mandátu a vysoké úrovně spolupráce mezi vojenskými a humanitárními agenturami. Trvali jsme především na tom, aby byli na místě přítomní styční úředníci evropských bezpečnostních síl, s cílem zabezpečit úzké propojení a stálou výměnu informací s humanitárními organizacemi.
Nyní přejdu k druhému bodu. Pomocná opatření, která poskytla Komise, se týkají tří aspektů. Prvním je bezpečnostní podpora operace čadské policie, pod dohledem OSN. Představuje to především financování přípravy 800 čadských příslušníků policie, kteří budou odpovědní za udržování pořádku v táborech, jež byly zřízeny pro utečence a vysídlené osoby. Je důležité, aby byla tato policejní akce příkladná. Také je velmi důležité, aby ji místní obyvatelé dobře přijali. Pro tento účel se mají prostřednictvím nástroje pro stabilitu před koncem roku 2007 poskytnout finanční prostředky ve výši přibližně 10 milionů EUR.
Nyní přejdu k humanitárním opatřením. V roce 2007 Komise vyčlenila 30,5 milionu EUR na nouzovou humanitární pomoc a víceodvětvové programy pomoci určené na podporu utečenců a vnitřně vysídleného obyvatelstva, stejně tak hostitelských komunit v Čadu. Středoafrická republika získala pomoc ve výši 8 milionů EUR a podobná suma se vyčlenila i pro rok 2008.
Třetí prvek se týká opakované integrace a obnovy. V krátké době se mají z 9. evropského rozvojového fondu vyčlenit dodatečné finanční prostředky pro Čad a Středoafrickou republiku ve výši přibližně 13,1 milionu EUR. Tento program je určený na pokračování aktivit Úřadu pro humanitární pomoc v rámci sledování strategie obnovy a přechodu na rozvoj.
Vážené dámy a vážení pánové, tato pomocná opatření jsou nezbytná, zároveň však musí být spojená s akcemi týkajícími se politického vývoje. Pokud se má zabezpečit dlouhodobá stabilita, akce, které se přijímají na mezinárodní a evropské úrovni, je třeba doplňovat různými jinými akcemi spojenými s obnovením právního státu, obnovením hospodářské zprávy, reformou právních a bezpečnostních systémů a podporou politického dialogu mezi vládou a opozičními stranami. Není potřeba říkat, že je to velmi důležitým prvkem především vzhledem k volbám v roce 2009.
Komise bude nadále prosazovat tento globální přístup v Čadu a Středoafrické republice. Komise se také velmi snaží o vyřešení konfliktu v Dárfúru nejen poskytováním humanitární pomoci a pomoci při obnově, ale i podporováním procesu jednání a smíru, v kterém jsme samozřejmě aktivně zainteresovaní. V této souvislosti jsem nedávno informoval generálního tajemníka Organizace spojených národů, jímž je pan Ban Ki-moon, a předsedu komise Africké unie, jímž je pan Konaré, že Komise by v rámci podpory jednání přispěla do fondu pro Dárfúr. Komise kromě toho financuje iniciativy zaměřené na zabezpečení účasti a odhodlání dárfúrské společnosti v procesu řešení tohoto konfliktu.
jménem skupiny PPE-DE. - (DE) Vážená paní předsedající, dámy a pánové, humanitární situace v Čadu, především podél hranice se Súdánem, která měří 1360 km, ale rovněž v oblasti, která hraničí se Středoafrickou republikou, podle mého názoru činí intervenci mezinárodní komunity nevyhnutelnou.
Před několika dny jsem byl v Čadu a měl jsem možnost vytvořit si názor o dané situaci. Více než 400 000 utečenců a vystěhovalců je umístěno v táborech v této hraniční oblasti. Tyto tábory jsou v nepřetržitém ohrožení, a to nájezdy banditů a gangů, ale rovněž janjaweedské milice ze Súdánu. Situace na otevřeném prostranství je ještě složitější. Vzhledem k nebezpečí hledá stále více a více lidí útočiště v táborech.
Pro zmírnění kritické situace těchto lidí je nezbytné zabezpečit zlepšení bezpečnosti v této oblasti, aby se lidé mohli vrátit domů. Jde o těžký úkol, a proto s cílem zvládnout ji je nezbytné společné sdílení této situace. Organizace spojených národů se zavázala pomoci při rozvíjení policejní síly, která se později může přidat k bezpečnostním silám. Na druhé straně, Evropská unie byla požádána, aby poskytla pomoc vojsk, která by odvrátila nebezpečí vpádů Janjaweedů a banditů a nebezpečí útoků na utečence, vystěhovalce a civilisty.
Návrhem tohoto usnesení Evropský parlament podporuje tuto operaci za následujících podmínek: Za prvé, jak jste upozornil, vážený pane předsedo, vážený pane komisaři, politické jednání musí pokračovat, neboť konec konců potřebujeme politické řešení. Předtím než vyšleme do této oblasti vojenské jednotky, musíme mít oficiální oprávnění zasáhnut v případě útoků Janjawedů a banditů.
Zabezpečena musí být velká oblast. To znamená, že i síla, která bude zabezpečovat tuto oblast, musí být dostatečně velká, aby dokázala zlepšit bezpečnostní situaci. Musí být jasné, že je to evropská síla skládající se z několika evropských národů. EUFOR musí být dostatečně vybavený, aby mohl vykonávat svůj mandát. Z pohledu relativně malé síly armády a s ohledem na velikost hraniční oblasti to znamená, že vynikající důvtip a možnosti dopravy jsou nezbytné, neboť tato síla musí být schopná rychle se rozhodnout v případě ohrožení a musí být rovněž schopná okamžitě se přemístit na stanovené místo.
Za žádných okolností nemůžeme dopustit, aby se s ohledem na svůj mandát nebo nedostatečnou vybavenost ocitla evropská síla v Čadu v ohrožení a zabezpečovala jen svou ochranu a nebyla tak schopná plnohodnotně vykonávat svůj mandát. Evropský parlament musí rovněž definovat strategii odchodu, která musí předvídat, jak a kým bude EUFOR nahrazen po ukončení své roční působnosti.
V současném návrhu usnesení Evropský parlament upozorňuje, že ve světle politické situace v oblasti, tato evropská síla v Čadu by měla jednat jako nestranná sila zabezpečující bezpečnost a ochranu civilistů. Rozmístění EUFOR minulý rok v Kongu ukázalo, jak je důležitá spolehlivost a nestrannost stejně jako nezávislost pro to, aby byl zaručen úspěch operace.
V současné situaci, rozmístěním síly na období jednoho roku, Evropská unie přispěje k zlepšení humanitární situace a podpoří Africkou unii v přebírání odpovědnosti za tuto oblast. Uskutečnění obou těchto aspektů je nezbytné, proto vás žádám, abyste hlasovali pro současné znění usnesení.
jménem skupiny PSE. - (PT) Včerejší přijetí rezoluce Rady bezpečnosti č. 1778 (2007) svědčí o tom, že situace v oblasti hranic mezi Súdánem, Čadem a Středoafrickou republikou představuje hrozbu pro mezinárodní mír a bezpečnost.
Gesto Parlamentu směrem k rezoluci zároveň svědčí o naléhavosti vyřešit tuto situaci a odpovědnosti Evropské unie v souvislosti s poskytnutím ochrany. Drtivá většina poslanců Parlamentu souhlasí s generálním tajemníkem Organizace spojených národů a s poskytnutím humanitární pomoci prostřednictvím MVO utečencům žijícím v bídě a v neustálém strachu. Všichni uvádějí důvody pro přítomnost mezinárodních ozbrojených síl v tomto regionu. Žádná země ani organizace nemůže lépe naplnit očekávání související s mandátem, který byl udělený rezolucí č. 1778 jak Evropská unie. Její EBOP (Evropská bezpečnostní a obranná politika) je určena právě pro takovéto naléhavé případy.
V tomto kontextu, pokud jde o vyslání ozbrojených sil EU do tohoto regionu, se Rada a portugalské předsednictví mohou spolehnout na podporu Parlamentu. Evropský parlament však musí upozornit na některé znepokojující aspekty týkající se této misie. Za prvé, obáváme se, že neochota členských států poskytnout sílu s ohledem na minimální počet členů posádky stejně jako minimální vojenské vybavení bude vést ke snížení účinnosti této mise. Rádi bychom dodali, že čím menší bude přispění ostatních členských států, o to větší bude síla francouzské složky. Připomínám však, že vnímání této mise jako nestranné je základem jejího úspěchu a Francie v této oblasti není považována za nestranného aktéra.
Za druhé, Parlament žádá, aby tato síla byla současně doprovázena diplomatickým útokem v tomto regionu s cílem posunout národní smiřovací proces mezi Čadem a Středoafrickou republikou. Nestálost je v této oblasti zakořeněná především u domorodého obyvatelstva, dokonce spojená s dramatem v Dárfúru, a proto může být přemožena jen prostřednictvím vnitřního politického procesu. Jak se uvádí v návrhu usnesení Parlamentu, bez citlivého politického smiřovacího procesu nemůže operace Evropské unie, která by měla trvat dvanáct měsíců, přinést mír do tohoto regionu.
A jako poslední bod: Parlament vítá mandát, který bude vykonávaný v souladu s kapitolou VII Charty Organizace spojených národů. Je důležité, aby byl tento mandát správně interpretovaný a aby evropské armády byly aktivnější v poskytování ochrany civilistům v případě nebezpečí, aby byla vytyčena oblast pro mezinárodní organizace, které budou poskytovat humanitární pomoc a vytvořené podmínky pro ochranu misie Organizace spojených národů v Středoafrické republice a v Čadu (MINURCAT). Dosavadní historie, od Kigali po Srebrenici, je plná tragických příkladů bezbranných civilistů, kteří doplatili na přílišnou úzkostlivost a váhavost mezinárodních vojenských jednotek.
Vážená paní předsedající, vážený pane komisaři, dámy a pánové, tato rozprava a naše diskuse jsou velmi aktuální. Rada a portugalské předsednictví samozřejmě sledují události, které probíhají v Barmě.
Barma byla svědkem demonstrací naposledy v roce 1988, tedy takřka před dvaceti lety. Nepochybuji, že to, co říkají o situaci komentátoři, je pravda: konkrétně, že se země nachází na křižovatce, kterou považujeme za kritickou.
Od začátku se tato situace projevovala jako velmi nestabilní a my jsme udělali, co bylo v našich silách, abychom zabránili tomu, že se barmské orgány uchýlí k násilí, dnešní události však svědčí o tom, že vojenská organizace v Rangúnu je stále hluchá k výzvám mezinárodního společenství, přesně tak, jako byla po mnoho let hluchá k opakovaným mezinárodním výzvám.
Kdybychom to dobře zvládli, bylo by možné, považovat situaci posledních dní za první kroky na cestě za politickou reformou a národního přehodnocení země. Doufáme, že si politická organizace země vyslechne jednoznačný odkaz zaslaný demonstranty, že její politiky selhaly.
Co bylo na začátku ad-hoc protestem proti nadměrnému růstu cen pohonných hmot, přerostlo v rozsáhlý veřejný protest proti politikám diktátorské vlády.
Evropská unie v obavě z rostoucího napětí v zemi nezůstala stát stranou, aby nečinně přihlížela této situaci. V srpnu okamžitě odsoudila uvěznění několika vedoucích představitelů opozice, včetně představitelů takzvané skupiny Generace 88, která protestovala proti nárůstu cen pohonných hmot o 500 %. Žádala propuštění politických vězňů a upozornila na potřebu začít otevřený mírový proces a politickou reformu. Jen včera jsme prostřednictvím Jednotného prohlášení USA a EU přijatého v New Yorku 27 ministry zahraničních věcí odeslali jasnou zprávu o solidaritě a podpoře obyvatelům Barmy.
Žádáme orgány, aby uznaly právo mnichů, řádových sester a občanů na pokojnou demonstraci, a zároveň zdůrazňujeme, že tato situace představuje novou příležitost pro vyřešení problémů Barmy.
V dalším včerejším prohlášení, vyzval vysoký představitel Evropské unie, pan Solana, barmské orgány, aby pokračovaly ve zdrženlivosti a zdůraznil, že míru, stability a rozvoje lze dosáhnout jen prostřednictvím politické reformy, uznáním základních lidských práv a svobod, a spoluúčastí na investicích.
O situaci jsme diskutovali také s některými našimi partnery v bilaterálních rozhovorech na Valném shromáždění Organizace spojených národů v New Yorku. V našem pokračujícím dialogu o Barmě s partnery v daném regionu, včetně Číny, Indie a zemí sdružení ASEAN (Sdružení národů jihovýchodní Asie) podporujeme myšlenku pravidelných rozhovorů s režimem s cílem zdůraznit následující: za prvé, dlouhodobá stabilita v Barmě si žádá citlivou přeměnu, včetně té politické, za druhé, otevření země je klíčové pro rozvoj Barmy, a z celkového pohledu je důležité také pro sousední země a mezinárodní společenství jako celek. Zároveň jsme zaznamenali, že Singapur, který v současnosti předsedá sdružení ASEAN, odpověděl prohlášením na vnitrostátní úrovni, v němž vyjadřuje naději, že se současné protesty budou řešit pokojně.
Ministři zahraničních věcí zemí EU diskutovali o situaci v Barmě také začátkem září na gymnichské schůzi, stejně jako včera v New Yorku, kde se všichni opětovně setkali. Kromě toho se o této situaci diskutovalo také v Bruselu v Politickém a bezpečnostním výboru, a detailně byla tato situace prodiskutována v rámci pracovní skupiny pro Asii-Oceánii. Přehodnocujeme všechny možnosti pro další činnost Evropské unie, ale i když zároveň doufáme, že se situace nebude nadále zhoršovat, musíme být připraveni na všechny možnosti. Plánujeme i dodatečné diplomatické kroky a budeme v kontaktu s Organizací spojených národů, zejména s Ibrahimem Gambarim, zvláštním vyslancem generálního tajemníka, který se v červenci setkal s předsednictvím a institucemi EU, jinými slovy se s nimi setkal ještě před letním přerušením. Zároveň jsme v kontaktu s našimi kolegy v Ženevě, kde byla včera na půdě Rady pro lidská práva učiněna ostrá prohlášení.
Včera v noci, v návaznosti na znepokojující zprávy z Rangúnu, jsme cítili povinnost, požádat barmské orgány, aby v souvislosti s demonstracemi nejednaly násilným způsobem. S cílem zabezpečit srozumitelnost zprávy jsme velmi zřetelně připomněli možnost zvýšení již existujících sankcí. Nakonec, Coreper (Výbor stálých zástupců) bude zítra detailně diskutovat o situaci v Barmě.
člen Komise. - (FR) Vážená paní předsedající, dámy a pánové, Komise se stejně jako ostatní evropské instituce zajímá o situaci v Barmě. Velmi pozorně sledujeme zejména události z posledních týdnů, dokonce hodin, a to pokojný průběh protestu buddhistických mnichů.
Jak víte, pan Reding nám 6. září poskytl analýzu Komise o celkové situaci: Opakované násilí, které je v rozporu s lidskými právy, politický útlak a celkové zhoršení hospodářských podmínek. Měl bych ještě doplnit porušování mezinárodního humanitárního práva vládou Barmy vůči civilistům a vězňům a taktéž porušení několika omezení stanovených Mezinárodním výborem Červeného kříže (ICRC). V posledních týdnech sklízel režim trpké ovoce prudké společenské a politické situace, která více méně sama přispěla ke svému osudu.
Co by se mělo učinit ve světle těchto událostí? Máme právo se domnívat, že tato situace má nádech déja vu, pokud jde o zopakování situace z roku 1988, anebo že jde o historicky rozhodující okamžik. V každém případě jsou události v Barmě nelze předvídat. Skutečnost, že masivní protestní hnutí - se 100 000 lidmi v ulicích Rangúnu minulé pondělí - nemá politický program anebo jiné požadavky, očividně přispívá k nejisté situaci.
Režim nemůžeme jednoduše zbavit zodpovědnosti za kontrolu událostí, jako jsou demonstrace. Zastrašování, zatýkání a kladení překážek, kterého jsme svědky, nepochybně svědčí o skutečnosti, že jde o tu těžší cestu. Zatýkání z dnešního rána, surový způsob, jakým orgány zasáhly, a skutečnost, že se oběti snažily pouze o podporu našich zájmů. S ohledem na tyto okolnosti je naším hlavním cílem předejít jakémukoli násilí ze strany vlády a vyzvat nejvyšší orgány k zamezení těmto praktikám. Bezpečnost a dobré životní podmínky Aun Schan Su Ťij je naším hlavním cílem.
I když samotné protesty jsou do značné míry také příležitostí. Režimu anebo aspoň jeho členům, kteří jsou schopni postřehnout tuto skutečnost, ukazují, že slabé politické a hospodářské řízení znamená, že se lidé nebojí vyjít do ulic a vyjádřit svůj hněv, který pramení z příliš dlouho trvajícího zoufalství.
Druhou důležitou záležitostí pro Komisi je snaha mezinárodního společenství přesvědčit vládu, aby učinila gesto směrem k obnovení důvěry, a tak přispěla k vytvoření podmínek vedoucích ke smíru. Režim musí vyposlechnout svůj lid a naplnit jejich touhy po otevřenosti a demokracii. Jakékoli řešení současné situace musí samozřejmě zahrnovat proces spoluúčasti a transparentnosti, který umožní všem zúčastněným stranám v souvislosti s vnitrostátním mírovým procesem v Barmě přispět k příznivé budoucí politické a hospodářské situaci v zemi. Toto je poselství, které má kolegyně Benita Ferrerová Waldnerová vyslala našim partnerským zemím na schůzích, které se uskutečnily souběžně s Valným shromážděním Organizace spojených národů.
Stejně tak je nevyhnutelné, aby si sousední státy Barmy uvědomily svou zodpovědnost. Jsem přesvědčen, že Čína si je vědoma skutečnosti, že pokud neuplatní svůj rozhodující vliv, její dlouhodobé zájmy nebudou s ohledem na napjatou situaci uskutečnitelné. Musíme však přesvědčit také Indii, Japonsko a Jižní Koreu, země, které významně přispěly k hospodářským potřebám barmského režimu, aby udělaly více pro vyřešení současné krize. Členské státy sdružení ASEAN by měly důrazněji vyjádřit své názory. Jakékoliv zhoršení situace v Barmě může mít pro celou oblast hrozné následky.
Komise nakonec vítá zvláštní úlohu, kterou sehrává Organizace spojených národů, a zejména služby zvláštního vyslance Ibrahima Gambariho, jehož nejbližší návštěva Rangúnu bude velmi důležitá. Pokud si barmské orgány znovu zvolí cestu útlaku, budou vést zemi k ještě větší mezinárodní izolaci, která bude lidem zároveň působit nesnesitelné utrpení. Pokud se však tyto orgány rozhodnou pro otevřený a demokratický dialog, budou muset objasnit další směřování země, zavázat se k vytvoření podmínek pro svobodné volby a zároveň také stanovit jejich datum a začít upřímný dialog se svými partnery. Za těchto okolností budou barmské orgány moci počítat s podporou Evropské unie a dalších partnerských národů.
jménem skupinyPPE-DE. - Vážená paní předsedající, Evropská unie se chlubí svým zájmem o lidská práva a nyní není schopna účinného zásahu proti režimu tyranie na celosvětové úrovni, který nadále každý rok utlačuje a zneužívá lidi. Jde o přístup, podle kterého stačí pouhé prohlášení a společné stanovisko. Uřadující předseda Rady v předcházející diskusi řekl, že bychom měli činit podle našich slov. Souhlasím s ním.
Za dobu mého působení v tomto Parlamentu jsem bojoval proti dvěma ohavným režimům: mugabeovskému v Zimbabwe a vojenské juntě v Barmě. Oba byly předmětem zájmu EU, ale nic se nestalo. Měli bychom se stydět.
Dnes se zaměřujeme na Barmu, kde minulý týden Spolek všech barmských buddhistických mnichů viděl masivní protesty v ulicích Rangúnu a v mnoha dalších částech Barmy. Všichni jsme šokováni tím, že se zoufalá situace změnila v tragédii. Výsledkem tvrdých zákroků bezpečnostních sil jsou fotografie zraněných mnichů, zapálených pagod a ubitých civilistů, které obletěly svět. Nejméně pět lidí zemřelo a stovky jich bylo zraněno. Asi před týdnem jsme varovali prostřednictvím rádiové stanice Demokratický hlas Barmy, že vláda souhlasila s použitím střelných zbraní a schválila násilné ukončení pokojných demonstrací.
Je nejvyšší čas, abychom přestali přihlížet se založenýma rukama a skutečně začali něco dělat. Nedělám si žádné iluze. Stejně jako v případě Zimbabwe jsou klíčem k přeměně Barmy její sousedé, konkrétně Čína. Čína je největším barmským investorem, obchodním partnerem a dodavatelem zbraní. Dnes je v Parlamentu přítomna parlamentní delegace Číny na vysoké úrovni, v čele s panem Wang Jing-fanem, který je vlivným členem Národního lidového kongresu. Dnes ráno jsem ho naléhavě žádal, aby Čína začala něco dělat proti barmskému režimu. Zopakoval mi však závazek Číny nezasahovat do vnitrostátních politik jiných zemí, zároveň mě však ubezpečil, že Čína i nadále setrvá ve své tiché pozici a bude prosazovat příznivější přístup ohledně strany barmského režimu. Budeme svědky toho, jaký účinek to bude mít.
Včera předsednictví Evropské unie oznámilo, že uvalí tvrdé sankce v případě násilného jednání ze strany barmské vlády. Násilí pokračovalo, a proto, jestliže chce EU působit důvěryhodně vůči okolnímu světu, musí se nyní uplatnit tvrdé sankce. Musí být jasné, že tentokrát dodržíme slovo a přistoupíme k uplatnění sankcí. Ostudná epizoda z května, kdy se barmský ministr zahraničních věcí zúčastnil summitu sdružení ASEM v Německu, a porušil přitom zákaz EU vycestovat, se již nesmí opakovat.
Pokud jde o sankce, nemůžeme ignorovat skutečnost, že Total Oil je jedním z posledních zahraničních investorů působících v Barmě. TOTAL přímo podporuje vojenskou juntu a každoročně poskytuje stovky miliónů dolarů režimu, aby mohl udržet jedno z největších vojsk na světě.
Krizi v Barmě jsme projednávali příliš dlouho a nyní je na našich bedrech, ji vyřešit. Uvědomme si však, že muži, kteří se podíleli na masakru protestujících, který se odehrál v Barmě před 20 lety, jsou nyní na vedoucích pozicích. Je škoda, že ani Rada ani Komise celá léta neposlouchaly Parlament, který na tyto skutečnosti upozorňoval.
Dnes znovu jednáme o usnesení, které je krátké a velmi jasné. Od barmských orgánů požadujeme: okamžité propuštění Aun Schan Su Ťij, nezasahování do protestů, a aby byl zvolen Národní konvent, jehož součástí by byla také Národní liga pro demokracii. Od Bezpečnostní rady OSN požadujeme: zasedání s cílem přehodnotit situaci v Barmě a následné vyslání zvláštního vyslance do této země. Od Rady a Komise požadujeme: dialog s OSN a ASEAN a sladění opatření proti barmskému režimu, jehož součástí by byly také hospodářské sankce, v případě že se režim násilně postaví proti našim požadavkům, anebo je vůbec nebude respektovat.
jménem skupiny PSE. - (DE) Vážená paní předsedající, dámy a pánové, Evropa stejně jako celý svět sledují situaci v Barmě. Dnes byla poprvé prolita krev, a jak již pravil můj kolega ze Spojeného království, již si nemůžeme zakrývat oči; toto je zcela nová situace.
Otázka č. 1 je nepřípustná (příloha II část A bod 2 jednacího řádu).
Projekt Galileo je velmi důležitý projekt Evropské unie, protože jeho výsledky jsou výsledky vesmírného výzkumu a spolupráce členských států, a zároveň je lze využít v mnoha oblastech, včetně dopravy.
Mrtvým bodem je však financování tohoto projektu, ráda bych se proto zeptala Rady Evropské unie, jaká jsou opatření, která má v úmyslu uplatnit, aby vyřešila tuto situaci a jakou formu spolupráce se třetími zeměmi, jako je například také Indie, chce v rámci tohoto projektu zahájit?
Jak vážený poslanec ví, po dobu zasedání, které se konalo ve dnech 6. až 8. června 2007, Rada do hloubky přezkoumala situaci, pokud jde o projekt Galileo a přijala usnesení. V tomto usnesení Rada vyzývá Komisi, aby předložila návrhy, týkající se různých aspektů projektu Galileo. Komise od té doby přijala tyto návrhy (19. listopadu) a my nyní doufáme, že zodpovědné orgány Rady je přezkoumají a ještě do konce tohoto roku rozhodnou o započetí projektu Galileo, včetně veřejného financování a spoluúčasti veřejnosti na tomto projektu.
Pokud jde o spolupráci se třetími zeměmi, je v zájmu Rady spolupracovat se zeměmi, které nepatří do Evropské unie. Od roku 2001, jak víte, v souvislosti s projektem Galileo bylo podepsáno několik dohod o spolupráci se zeměmi, které nepatří do EU, a to s Čínou, Izraelem a Ukrajinou. Tyto země se podílejí na programu Galileo vytvářením systému, výzkumem a spoluprací průmyslu.
V případě Indie byla dohoda o vzájemné spolupráci mezi Komisí a Indií podepsána v Dillí 7. září 2005. Komise se však rozhodla, že bude pokračovat v jednáních s indickými orgány s cílem sladit tuto dohodu se standardními dohodami o spolupráci na úrovni ES s ohledem na poslední pokroky v tomto projektu. Z hlediska uplatnitelných pravidel musí Rada před přijetím rozhodnutí počkat na návrh Komise.
S cílem lepšího vymezení pozice třetích zemí přijala Rada dne 22. března tohoto roku rozhodnutí, kterým opravňuje Komisi k vyjednávání se třetími zeměmi, pokud jde o podepsání dohod o jejich spolupráci s Evropským úřadem pro dohled nad globálním navigačním družicovým systémem (GSA).
Hlavním cílem tohoto rozhodnutí je poskytnutí informací o spolupráci v rámci GSA, a to s ohledem na země, které nepatří do Evropské unie.
(RO) Vážený pane předsedající, ráda bych poděkovala panu ministrovi za poskytnuté informace. Ráda bych se však vrátila k první části mé otázky, a to k financování projektu GALILEO. Ráda bych požádala ministra, aby nám řekl více o způsobu financování projektu a o způsobu, jakým byl přezkoumán návrh Komise a jak bude současné rozhodnutí Rady vypadat v budoucnosti.
(PT) Nemohu předvídat, jaké bude rozhodnutí Rady o problému, o němž se jedná, zejména o otázkách financování. Tento problém společně s dalšími problémy, které se objevily v návrzích, které nedávno předložila Komise, musí Rada samozřejmě znovu projednat. Mohu však vážené poslance ubezpečit o dvou věcech: první věc, předsednictví chápe, že projekt Galileo je strategickým projektem Evropské unie, a proto k němu bude přistupovat s ohledem na tuto skutečnost, jinými slovy jako k projektu se strategickým významem pro Evropskou unii, druhá, že předsednictví udělá vše, co bude v jeho silách, aby dospělo k závěru v souvislosti se všemi aspekty projektu Galileo ještě po dobu portugalského předsednictví.
- (ES) Vážený pane předsedající, vážený pane uřadující předsedo Rady, souhlasím s tím, že projekt Galileo je pro EU prioritním projektem, ale zemědělci jsou znepokojeni, když Komise přišla s návrhem využít přebytek financí ze SZP na financování projektu Galileo. Od roku 2007 sice vytvořili přebytek, ale obávají se o svou budoucnost.
Má otázka pro Radu zní: Souhlasí vlády všech 27 států EU s tímto prioritním projektem a s tím, aby se na něj použily finanční prostředky z mimořádných příspěvků, anebo ty, které se zvýší každý rok z rozpočtu Společenství?
(CS) Děkuji Vám, pane předsedající. Myslím, že jsem tuto otázku zodpověděl ve své předcházející odpovědi. Financování projektu se stále projednává. Rada musí tento problém projednat, když ještě nedospěla k žádnému závěru. Samozřejmě se očekává, že názory členských států se budou lišit, pokud jde o tento problém. Domnívám se však, že pokud jde o důležitost projektu, jde o jednohlasný souhlas.
Jaký je názor Rady na současnou situaci, pokud jde o reformy, a to ústavní reformu a reformu Daytonské dohody v Bosně a Hercegovině, a jaké jsou plánované kroky na zabezpečení dalšího obnovení a začlenění této země?
Dámy a pánové, Evropská unie zhodnotí současný proces reforem v Bosně a Hercegovině ve výroční zprávě, která je jako obvykle naplánována na listopad.
Rada při mnoha příležitostech zopakovala, jak důležité jsou čtyři základní podmínky pro úspěšné uplatňování Dohody o stabilizaci a přidružení s ohledem na závěry Rady ze dne 12. prosince 2005, zejména pokud jde o uplatnění reformy policie. Jak víte, politická situace je v posledních měsících napjatá kvůli radikalizaci postojů, které byly udány hlavními bosenskými vedoucími politickými představiteli. V současnosti se zdá být dosažení konsensu v souvislosti s reformami velmi těžké, zejména pokud jde o restrukturalizaci policie.
Vysoký představitel, pan Solana, se dne 10. září setkal s Miroslavom Lajčákom, zvláštním zástupcem EU pro Bosnu a Hercegovinu. Po dobu tohoto setkání, které se konalo v Bruselu, vysoký představitel, pan Solana vyjádřil plnou podporu práci zvláštního zástupce EU a jeho snaze dospět ke kompromisu v jednáních s vedoucími politickými představiteli Bosny a Hercegoviny o reformě policie.
Generální tajemník a vysoký představitel pan Solana naléhal na vedoucí představitele Bosny, aby se zapojili do poslední iniciativy předložené zvláštním zástupcem, jejímž cílem je odstranit poslední překážku, která brání Bosně a Hercegovině uzavřít Dohodu o stabilizaci a přidružení k Evropské unii. Také požádal orgány této země, aby jednaly v souladu se zájmy občanů Bosny a Hercegoviny.
Rada rovněž podpořila snahy Bosny a Hercegoviny v souvislosti s ústavní reformou, jejichž cílem je vytvořit funkční státní struktury, které budou schopny vyhovět evropským standardům. Pokud jde o zlepšení výkonnosti výkonných a legislativních orgánů, zde je třeba dalšího úsilí, stejně tak musíme posílit možnosti řízení a koordinace mezi státem a jeho orgány.
Pokud jde o nástroj předvstupní pomoci, Evropská unie vytvořila rezervu 1 milion EUR určenou pro ústavní reformu Bosny a Hercegoviny. Jak budete informováni, Rada dne 7. února 2007 přijala společný postup, kterým se mění a prodlužuje mandát zvláštního zástupce EU pro Bosnu a Hercegovinu. Zvláštní zástupce EU bude tento mandát vykonávat s cílem poskytovat politické poradenství a své služby v souvislosti s ústavní reformou.
(DE) Bosna a Hercegovina má budoucnost jen pokud bude transformována na federaci všech tří národů na principu rovnosti těchto národů, a jejíž součástí budou nejen občané Hercegoviny, ale i bosenští Chorvati. Má otázka je specifická: co můžeme učinit v případě, kdy entita, jakou je Republika srbská, brání reformě policie a uprchlíci se vracejí v rámci státu a EU může vyvíjet jen vnější nátlak na stát jako celek? Je možné vyvíjet nátlak také na jednotlivé osoby, anebo pouze na stát? Pokud ano, je to velmi náročné.
(PT) Vážený pane předsedající, vážení poslanci, jménem Evropské unie mohu říci, že učiníme, co bude v našich silách s využitím všech diplomatických nástrojů, a také prostřednictvím zvláštního zástupce, abychom se hnuli z mrtvého bodu, v němž se nyní nacházíme, a odstranili překážky, které brání úspěšnosti ústavních reforem, a zejména reformě policie. Je to náš závazek.
Rada bude samozřejmě věnovat pozornost návrhům zvláštního zástupce, který bude informovat o aktuální situaci. Jak si vážený pan poslanec dokáže představit, Rada se obává složitosti dané situace a zejména naléhavé potřeby posunout se z mrtvého bodu, v němž se momentálně nacházíme.
(DE) Jak ministr zahraničních věcí ví, potenciál členství v EU je vlivnou hnací silou pro politickou a hospodářskou reformu ve všech balkánských zemích. Velmi intenzivní jednání se vedou s Chorvatskem. Může nám Rada poskytnout informace o současné situaci jednání s Chorvatskem, a především, informovat nás o tom, jak se uplatňují dohody o přidružení s ostatními zeměmi?
Následuje zpráva pana Lasseho Lehtinena, jménem Výboru pro vnitřní trh a ochranu spotřebitelů, o povinnostech poskytovatelů přeshraničních služeb.
zpravodaj. - (FI) Vážený pane předsedající, nejprve bych rád poděkoval stínovým zpravodajům za jejich podporu a výbornou spolupráci: dnes přítomné paní Wallisové a zvlášť panu Hatzidakisovi. Vzhledem ke své kvalifikaci byl okamžitě pozván, aby se stal členem kabinetu mé země. Jsem vděčný a zároveň rád, že jsou zde dnes s námi i pan Harbour a paní Kauppiová.
Jak víme, vnitřní trh je založen na čtyřech základních svobodách, přičemž svoboda přeshraničních služeb nefunguje tak, jak by měla. Před rokem byla v tomto Parlamentu odsouhlasena směrnice o službách, která přispěje ke zlepšení situace a členské státy ji musí uplatňovat v horizontu dvou let, obávám se však, že to nebude dostačující.
Služby samozřejmě nemohou být ve všech aspektech srovnatelné s produkty, ale jednoho dne budou mnohem důležitější, než jsou dnes. Zejména vysoce kvalitní a přeshraniční služby jsou budoucností Evropy. Problémem je, že acquis communautaire neochrání spotřebitele, kteří platí za služby, ani spotřebitele, kteří platí za zboží. Důvěra evropského spotřebitele v poskytování přeshraničních služeb je nízká, protože standard poskytovaných služeb a úroveň ochrany je v členských státech různá.
Unie sice v některých oblastech uplatňuje právo Společenství, ale nemá společná pravidla pro služby. Spotřebitelé, stejně jako poskytovatelé služeb se v případě sporu neumí dohodnout, podle právního systému kterého členského státu budou postupovat. I proto se spotřebitelé obávají využít služeb zahraničních poskytovatelů.
Podle mého názoru by Unie měla mít stanovená společná pravidla a povinnosti závazné pro všechny poskytovatele služeb. Bylo by to výhodné nejen pro spotřebitele, ale také pro samotné poskytovatele služeb. V souvislosti s povinnostmi poskytovatelů služeb by Komise neměla rozlišovat soukromé a veřejné služby. Obojí, soukromé i veřejné služby, by měly být v souladu se směrnicemi o ochraně spotřebitelů.
V roce 1990 Komise vypracovala návrh o povinnostech poskytovatelů přeshraničních služeb. S ohledem na politickou nevoli jej však Komise musela vypustit. Nyní zde však politická vůle opět je. V případě přijetí této zprávy by měla Komise do 12 měsíců předložit pracovní program, jenž by přehodnotil potřebu horizontálního nástroje.
Potřebujeme se dohodnout na základních všeobecně platných pravidlech, která zprostředkují spotřebiteli, v případě jeho nebo jejího zájmu, informace o ceně, obchodních podmínkách a dalších možnostech v případě nedostatečných nebo pozdě dodaných služeb.
Komise by taktéž měla zohlednit dopad svých kroků na malé a střední podniky. Všechny tyto záležitosti nebyly součástí zelené knihy o ochraně spotřebitele, ale jsou součástí této zprávy. Věřím, že tuto zprávu podpoříte.
členka Komise. - Vážený pane předsedající, jsem ráda, že dnes večer mohu zastupovat Komisi v diskusi o důvěře spotřebitele ve vnitřní trh Ráda bych pogratulovala zpravodaji, panu Lehtinenovi, a stínovým zpravodajům Výboru pro vnitřní trh a ochranu spotřebitelů k jejich ambiciózní práci při návrhu této zprávy.
Na začátku bych ráda zdůraznila, že Komise souhlasí se zprávou, že je nezbytné zvýšit důvěru spotřebitele ve vnitřní trh, zejména však ve vnitřní trh služeb, který si zaslouží naši pozornost. Jednou z hlavních priorit Komise je přiblížit výhody vnitřního trhu evropským spotřebitelům, a proto jsem vděčná Parlamentu za toto jeho úsilí.
Komise už podnikla několik kroků s cílem oživit důvěru spotřebitele ve vnitřní trh. Ráda bych zmínila alespoň dva: Evropské právní předpisy o ochraně spotřebitelů a směrnice o službách.
V současnosti je v rámci spotřebitelského acquis stanoveno několik povinností pro poskytovatele přeshraničních služeb. Například reguluje povinnosti poskytovat informace jak pro obchodníky, kteří poskytují služby na dálku, tak pro obchodníky, kteří poskytují služby přímo u spotřebitele. Stejně tak chrání spotřebitele před nevýhodnými obchodními podmínkami při poskytování služeb. A s probíhající revizí tohoto acquis bude Komise, v případě potřeby určení povinností pro poskytovatele přeshraničních služeb a práv spotřebitelů, pracovat na rozvoji těchto oblastí.
Druhá, směrnice o službách: Jak dobře víte, nedávno jste o ní hovořili. Zlepšuje postavení spotřebitelů v rámci vnitřního trhu služeb. A zabezpečuje lepší informovanost spotřebitelů ze strany obchodníků, lepší asistenci ze strany veřejných orgánů a stanovuje několik jasných a podstatných povinností pro poskytovatele služeb.
Komise je samozřejmě nakloněna tomu, aby směrnice o službách byla uplatněna ve všech členských státech, a věříme, že tyto dvě iniciativy jsou dalekosáhlé, protože v případě uplatnění směrnice o službách a výsledcích ze spotřebitelského acquis od nich můžeme očekávat skutečnou změnu v jednotném vnitřním trhu služeb.
Také však musím říci, že Komise nesouhlasí s názorem pana Lehtinena, předloženým ve zprávě, o potřebě samostatného horizontálního nástroje určeného k pokrytí povinností poskytovatelů přeshraničních služeb, z prostého důvodu, a to, že věříme, že nejdříve bychom měli dokončit probíhající iniciativy, než přejdeme, v případě potřeby, k samostatnému horizontálnímu nástroji. Proto bych ráda poděkovala za váš závazek, který nám pomohl uplatnit tyto dva nástroje, a také za pomoc při přibližování výhod jednotného trhu služeb k občanům Evropy. Vím, že moji kolegové, paní komisařka Kunevová a pan komisař McCreevy, se těší na diskusi s vámi, na práci s vámi, na zřízení tohoto vnitřního trhu spolu s Parlamentem, který je skutečným zástupcem občanů Evropy.
Děkuji vám za spolupráci, děkuji za otevřenost a jsem si jista, že moji dva kolegové - jakož i celá Komise - budou pokračovat ve spolupráci s Parlamentem.
Děkuji, paní komisařko. Rád bych Vám však připomněl, že všechny připomínky by měly být adresovány přes předsedajícího. Je pozdní noc a je nás tu jen pár, ale je tu maličkost protokolu. Jsem si však jist, že pan Lehtinen si zaznamenal vaše připomínky.
navrhovatelka stanoviska Výboru pro právní záležitosti. - Vážený pane předsedající, ráda bych pogratulovala zpravodaji, který podle všeho ztrácí hlas stejně jako já. Vypadá to tak, že většinu kolegů ve Štrasburku tento týden trápí bolest v krku.
Zastupuji Výbor pro právní záležitosti, pro který jsem byla navrhovatelkou stanoviska. V první řadě chci říci, že zcela souhlasím s posudkem Výboru pro vnitřní trh a ochranu spotřebitelů o významu sektoru služeb pro rozvoj Evropské unie. Pro Evropskou unii a její cíle v oblasti konkurenceschopnosti by bylo sebevraždou, kdybychom službám nevytvořili podmínky pro rozkvět a neumožnili, aby se vnitřní trh stal v tomto ohledu úplným. Skutečně si myslím, že z 11,7 milionu pracovních míst, která byla v Evropské unii vytvořena za posledních osm let, téměř 100 % čistého nárůstu počtu nových pracovních míst v Evropě připadá na sektor služeb a každodenní statistiky to potvrzují. Ale musím zůstat, jak říkáme finsky, fakkijuristi - "suchou právničkou" a přednést v této rozpravě stanovisko Výboru pro právní záležitosti.
V první řadě opravdu sdílíme stanovisko Komise, že v současnosti je snad příliš brzy na nový dalekosáhlý horizontální nástroj, který by řešil otázku zodpovědnosti. Už nyní máme několik nedořešených legislativních iniciativ, všechny zaměřené na zajištění právní jistoty, například nařízení Řím I, Řím II nebo zelenou knihu o revizi spotřebitelského acquis.
Ráda bych také podotkla, že při určování, zda se uplatní právní předpisy země původu, nebo země spotřebitele, je rozhodující článek 5 návrhu nařízení o smluvních závazcích (Řím I). To je obzvláště důležité pro menší členské státy, u nichž v případě nesprávného dořešení článku 5 hrozí, že se zde nové služby vytvářet nebudou.
Je nám také líto, že v současnosti existuje taková směs právních nástrojů. Někdy není dostatečně jasné, který právní režim se má uplatňovat v případě jednotlivých aspektů činnosti sektoru služeb - zda se mají řídit občanským právem hostitelské či domovské země, nebo regulačním právem hostitelské či domovské země. Je také potřeba, aby nám Evropský soudní dvůr poskytl judikaturu týkající se těchto záležitostí.
Ráda bych také zdůraznila, že přeshraniční služby jsou poskytovány mnohými způsoby. V některých případech jde o prodej on-line, jindy se za službami cestuje do zahraničí a v dalších případech poskytovatel služby navštíví domovskou zemi spotřebitele.
Myslím si, že vnitřní trh se službami, právní rámec, který je založen na principu země původu, závisí na tom, zda jsou důležitá opatření z právního a praktického hlediska jasná, a snad je příliš brzy na to, abychom něco dělali. Jak pan komisař správně poznamenal, nyní je čas na realizaci všeho dobrého, co se nám za poslední roky podařilo udělat.
Pokud kolegové chtějí něco zařadit do zápisu, mohou tak učinit písemně kdykoliv v průběhu hlasování.
Pane předsedající, budu mluvit jménem svého přítele a bývalého kolegy, pana Konstantina Hatzidakise, který, jak říká pan Lehtinen, byl rychle povýšen na pozici ministra dopravy řecké vlády. Chtěl bych mu vzdát hold za úsilí, které vyvinul ve Výboru pro vnitřní trh a ochranu spotřebitelů. Já v podstatě jen pokračuji tam, kde on skončil, přičemž mi zanechal téměř dokončené dílo.
Chci poděkovat panu Lehtinenovi, protože, dosud to nikdo nezmínil, toto je, myslím, jeho první zpráva jako zpravodaje. Někteří z vás vědí, že je zaslouženě uznávaným spisovatelem, ale tohle podle mě asi není jeho nejlepší dílo. Myslím, že se kvůli tomu neurazí. Mám jden výtisk jeho knihy Krev, pot a medvědi, kterou mi dal přečíst, a mám pocit, že trochu krve a potu vložil i do své zprávy. Je to důležitá zpráva, ale musím říci, pokud jde o nás, že v zásadě souhlasíme s názorem paní Kauppiové a paní komisařky Redingové.
Účinnost a spravedlnost v evropských systémech vzdělávání a odborné přípravy (rozprava)
Dalším bodem jednání je zpráva pana Tomáše Zatloukala o účinnosti a spravedlnosti v evropských systémech vzdělávání a odborné přípravy, kterou předkládá jménem Výboru pro kulturu a vzdělávání.
zpravodaj. - (CS) Vážený pane předsedo, vážený pane komisaři, kolegyně, kolegové, Evropská unie čelí vzájemně souvisejícím socioekonomickým výzvám: nástupu vysoce konkurenceschopných zemí, stárnutí obyvatelstva, migraci, rychlým změnám ve struktuře pracovního trhu, boomu informačních a komunikačních technologií. Každý ze zmíněných procesů má vliv na zajištění kvalitního vzdělání. Lidé s nízkou kvalifikací čelí zvyšujícím se rizikům nezaměstnanosti a sociálního vyloučení.
Spravedlivé systémy zaručují, že výsledky vzdělávání a odborné přípravy jsou nezávislé na sociálně ekonomickém zázemí a dalších faktorech, které jednotlivce znevýhodňují.
Úkolem je podpořit zapojení žáků, studentů a dospělých ze všech sociálních skupin, protože současný stav je právě v této oblasti neuspokojivý.
Zpráva, kterou právě předkládám Evropskému parlamentu, doporučuje členským zemím cíleně intervenovat do předškolního vzdělávání tak, aby mohla být zajištěna sociální rozmanitost tříd a školských zařízení s kvalitními vzdělávacími programy. Dovednosti, které jsou vrozené nebo získané v raném věku, jsou základem, na kterém se staví následné učení. Investice v tomto období mají nejlepší míru návratnosti, protože plody této investice vydrží na celý život. Na úrovni základního vzdělávání zdůrazňuji negativní dopady časné kategorizace žáků. Naopak za důležité považuji přizpůsobení učebního plánu různým skupinám dětí založených na schopnostech uvnitř jedné školy.
Na úrovni středoškolského vzdělávání je diferenciace škol a možnost flexibilního výběru studijních směrů naopak velmi efektivní. V rámci odborného vzdělávání doporučuji zlepšit přístup k terciárnímu vzdělávání a rozvinout možnosti v rámci celoživotního vzdělávání.
Vysokoškolské vzdělávání je klíčové pro úspěch hospodářství založeného na znalostech. Mělo by mít prospěch z vyšší úrovně financování, než v současné době přijímá. Zpráva konstatuje, že bezplatné studium na vysokých školách nutně nezaručuje spravedlnost a žádá o analýzu možností finančních pobídek a pomocí, které mohou významně omezit nespravedlnost z hlediska přístupu k univerzitnímu vzdělání.
Vzdělávání ovlivňuje ekonomický růst vzrůstem jeho lidského kapitálu, jeho inovační síly a umožňuje rozšiřování technologií. Každý další rok průměrné školní docházky zvyšuje produktivitu v průměrné zemi Evropské unie nárazově o 6,2 % a dlouhodobě o dalších 3,1 % díky svému příspěvku k rychlejšímu technologickému vývoji. Zvýšení účinnosti vzdělání a odborné přípravy přinese návratnost investice jednotlivcům a společnosti až kolem 8 % ročně. Dalším pozitivem je snížení nezaměstnanosti. V dnešní Evropské unii je její průměrná míra 12,6 % u obyvatel s nižším než středoškolským vzděláním proti 5 % u obyvatel se vzděláním terciárním. Navíc podle nedávného sdělení Komise má 75 milionů obyvatel Evropské unie nedostatečné vzdělání - tj. 32 % pracovní síly. V roce 2010 bude k dispozici pouze 15 % nových pracovních míst pro tuto skupinu obyvatel. Většina z nich navíc patří do sociálně znevýhodněných skupin.
Politiky vzdělávání a odborné přípravy mohou mít značný pozitivní dopad na hospodářské a sociální výsledky, udržitelný rozvoj a sociální soudržnost, naopak malá účinnost a spravedlnost má obrovské náklady - daňové ztráty, nezaměstnanost, zvýšenou potřebu zdravotní péče a podpory z veřejných zdrojů, jakož i náklady spojené s vyšší mírou sociálně patologického chování. Vzdělání a odborná příprava jsou základními faktory pro dlouhodobý evropský ekonomický růst, pro konkurenceschopnost a společenskou soudržnost.
Dovolte mi na závěr, abych poděkoval všem kolegům, kteří spolupracovali se mnou na přípravě této zprávy.
člen Komise. - Vážená paní předsedající, úpřímně vítám tuto iniciativu Parlamentu prohlubovat odkaz oznámení, které jsme v souvislosti s tímto tématem přijali minulý rok.
Vaši zprávu jsem četl s velkým zájmem a teď jsem si poslechl i pana Zatloukala, kterému chci srdečně poblahopřát, protože si myslím a cítím, že jsme partnery jak v této záležitosti, tak v této rozpravě i v úsilí zlepšovat současnou situaci.
Teď bychom si mohli poslechnout výčet socioekonomických výzev, před kterými stojíme jednotlivě, kolektivně, společně, ale i argumetny o významu investic - lepších investic, vyšších investic - do politiky vzdělávání a odborné přípravy. Myslím si, že politika vzdělávání a odborné přípravy tvoří základ našeho úsilí vytvořit prosperující a soudržnější evropskou společnost.
Všechny evropské vzdělávací systémy jsou poznamenané nerovností ve vzdělávání, která odráží nerovnost ve společenském a hospodářském životě. Paradoxní funkce vzdělávání a odborné přípravy v souvislosti s touto nerovností spočívá v tom, že právě ony ji velmi často živí. Ale někdy jsou jediným prostředkem, kterým se dá nerovnost zmírnit.
V celé Evropě je proces modernizace systémů vzdělávání a odborné přípravy poháněn hledáním větší účinnosti ve smyslu účinnosti nákladů. Myslím, že je to skutečně potřebné, to je samozřejmé, ale často se setkávám s mylným úsudkem, že účinnost a rovnost se navzájem vylučují.
V rámci našeho závazku pomáhat členským státům zlepšovat svoje systémy vzdělávání a odborné přípravy jsme v oznámení Komise ukázali, že rovnost a účinnost nemusí být na úkor jednoho či druhého, ani na úkor kvality. Účinnost a rovnost se ve skutečnosti navzájem umocňují. Myslím, že toto je nejdůležitější odkaz celého oznámení.
Vaše zpráva klade silný důraz na potřebu účinných a na rovnosti založených evropských systémů vzdělávání a odborné přípravy jako podmínky pro dosažení nejen hospodářského růstu, ale i sociální soudržnosti.
Mimořádně mě těší vaše naléhání na potřebu vyvinout účinné a spravedlivé politiky pro celý proces nepřetržitého celoživotního vzdělávání a na potřebu investovat do vzdělání včas, protože investování do kvalitního vzdělávání a péče o děti v útlém a předškolním věku se ukazuje jako nejúčinnější způsob jak přerušit bludný kruh znevýhodnění.
Všiml jsem si, že potvrzujete naše slova, že časné dělení žáků podle prospěchu má škodlivý dopad na účinnost a spravedlnost. A přirozeně velmi zdůrazňujete potřebu rozvoje kultury hodnocení s cílem rozvinout účinné dlouhodobé politiky a vytvořit politiky založené na důvěryhodných údajích.
Vaše iniciativa nám pomůže vyvinout strategie celoživotního vzdělávání postavené na zásadách spravedlnosti, přístupnost pro všechny, integrace a sociální soudržnosti. V plné míře ji zohledníme v našich připravovaných iniciativách v oblasti vzdělávání a odborné přípravy, zejména v návrhu společné zprávy za rok 2008 o realizaci našeho pracovního programu a našich úvahách o budoucnosti a také v zelené knize o souvislosti mezi vzděláváním a migrací, v níž bude ústředním tématem nerovnost. Doufáme, že oznámení předložíme na jaře budoucího roku.
zpravodajka stanoviska Výboru pro práva žen a rovnost pohlaví. - (DE) Vážená paní předsedající, otázka zní: Proč hovoříme o rovnosti nebo nerovnosti, když vysokoškolského vzdělání dosahuje více žen než mužů? Znamená to, že máme stejné možnosti vzdělávat se a také jich využíváme, ale tam záruka rovnosti příležitostí končí. V odborné přípravě při využívání nabytých vědomostí jsou ženy i nadále diskriminovány, což znamená, že v systémech vzdělávání a odborné přípravy rovnost stále ještě chybí.
Proto je nezbytné, abychom zohlednili například ženy, které jsou už matkami a zároveň studují, abychom požadovali mimořádně flexibilní organizaci studia a abychom prosazovali a podporovali přístup mladých žen ke vzdělání, zejména mladých žen z odlehlých regionů a ze zranitelných skupin, jakými jsou imigrantky a ženy z etnických menšin, protože právě tady se setkáváme se závažnými odchylkami a nerovností. S tím je třeba začít už v předškolním a školním věku a následně pokračovat až po odborné vzdělávání.
jménem skupiny PPE-DE. - (HU) Děkuji, paní předsedající. Budu mluvit maďarsky. Pane komisaři, minulý týden jsem se jako zástupce Výboru pro kulturu a vzdělávání zúčastnil konference v Lisabonu s názvem Hlasy mladých - v ústrety rozmanitosti ve vzdělávání, kterou zorganizovalo portugalské předsednictví.
Bylo velmi dojemné poslouchat mladé lidi, kteří žijí s různými fyzickými poruchami a poruchami učení, jak hovoří o svých zkušenostech ze školy. Jejich příběhy měly jedno společné: každý z nich potvrdil, že kdyby se byli mohli zúčastňovat školních aktivit po boku svých zdravých vrstevníků, nebyli by posuzováni na základě svých poruch, ale na základě svých schopností a osobnostních charakteristik.
Je nezbytné začlenit zdravotně postižené děti do běžného vzdělávacího procesu, v němž přicházejí do každodenního styku se zdravými vrstevníky, aby je později společnost lépe akceptovala a přijímala i v dospělosti. Když jsou děti od útlého věku zvyklé na společnost dětí s nějakým druhem zdravotního postižení a zvyknou si na to, že je musí respektovat jako rovnocenné partnery a možná i na to, že je jim třeba pomoci, potom je velká šance, že budou prokazovat více pochopení a empatie vůči postiženým spoluobčanům v dospělosti.
Zpráva, kterou máme před sebou, se do velké míry věnuje otázkám integrace, které jsou spojeny se společenskými rozdíly. Jsem přesvědčen, že podobně jako ve výše zmiňovaném případě je důležité, aby se sociálně znevýhodněné děti mohly formou přístupnou všem zúčastňovat vzdělávání na různých stupních společně s ostatními dětmi.
Abychom toho dosáhli, jsou potřebné dvě věci. První je technologický pokrok a odstranění bariér. V tomto ohledu středoevropské a východoevropské členské státy dalece zaostávají: školy, školní prostředí, doprava, dokonce i nemocnice a další instituce, například veřejné instituce, všechny jsou pro lidi na vozíčku nepřístupné.Druhou záležitostí, a ta bude trvat déle, je potřeba změnit přístup na straně rozhodujících činitelů, kteří musí vzít na vědomí, že vzdělávání přístupné všem je prvním klíčovým stadiem v procesu, jenž vede ke společenské akceptaci a integraci.
Na závěr mi dovolte říci, že i sport je důležitým nástrojem výchovy a společenského vlivu, protože společenské rozdíly a rozdíly v životním stylu se ve sportu ztrácejí; jediné, na čem záleží, je talent, odhodlání a snaha. Tělesná výchova na školách a sport výrazně přispívají k posílení důležitých společenských hodnot, jakými jsou solidarita a vzájemná úcta.
Evropská strategie práv dětí: proti "dyskriminaci" a vyloučení osob s poruchami označovanými předponou "dys-" (rozprava)
Dalším bodem jednání je otázka k ústnímu zodpovězení položená Komisi a týkající se evropské strategie práv dítěte: proti "dyskriminaci" dětí a vyloučení osob s poruchami označovanými předponou"dys", kterou předkládají Anna Záborská, Amalia Sartoriová a Marie Panayotopoulosová-Cassiotouová jménem skupiny PPE-DE, Roberta Angelilliová jménem skupiny UEN, Zita Gurmaiová a Catherine Trautmannová jménem skupiny PSE, Adamos Adamou jménem skupiny GUE/NGL, Hiltrud Breyerová a Raül Romeva i Rueda jménem skupiny Verts/ALE, Elizabeth Lynneová jménem skupiny ALDE a Kathy Sinnottová jménem skupiny IND/DEM - B6-0317/2007).
(FR) Vážená paní předsedající, článek 173 říká, že doslovné zápisy z jednání každého shromáždění mají být zapsány ve všech úředních jazycích.
Ráda bych upozornila na skutečnost, že tato rozprava o vyloučení osob postižených "dysfunkcemi" se do úředních jazyků Evropské unie překládat nebude.
Tento nástroj jednoduše z praxe zmizel, třebaže ho náš jednací řád požaduje. Moje procedurální námitka je velmi prostá: dnešní rozpravy se výrazně dožadovali množí školáci, sdružení rodičů, učitelů, vychovatelů a lékařů z více zemí.
Avšak občané, kteří poslance tohoto parlamentu zvolili a kteří neovládají rozličné jazyky, jež tu dnes večer zaznějí, nikdy nebudou moci vědět všechno, o čem se tu po dobu této parlamentní rozpravy rokuje, třebaže je to určeno pro ně.
Děkuji mnohokrát za váš názor, který právě v Evropský den jazyků přirozeně znepokojuje nás všechny. Tato problematika se v současnosti zvažuje a připravuje se zpráva, která bude předložena na konferenci předsedů, takže váš názor nezůstane bez pozornosti.
Nyní budeme pokračovat v rozpravě o otázce k ústnímu zodpovězení o evropské strategii práv dítěte.
autorka. - (SK) Dovolte mi začít svědectvím mladé jednadvacetileté ženy, studentky 3. ročníku vysoké školy.
"V mých 17 letech se mi kamarádi celý rok smáli, neboť jsem četla jako jedenáctiletá. Profesoři často psali do mého hodnocení, kdy se už konečně rozhodnu učit. A přitom my s poruchami označovanými předponou "dys" pracujeme o mnoho více než ti druzí, je to velmi těžký osud." Toto je citát.
O 10-20 % dětí s poruchami označovanými předponou "dys" se společnost nikdy nedoví, neboť nejsou nikdy diagnostikovány. Jejich těžkosti jim ztěžují komunikaci, blokují normální vzdělávání a bohužel někdy vedou k psychickým poruchám a k sociálnímu vyloučení těchto dětí. Co se nás týče, Evropská unie může nabídnout, co umí nejlépe, být mluvčím a zdůraznit dostatečně rázně problém, který by za jiných okolností mohl zůstat tabu a schovaný pod pokličkou. Evropa nabízí šanci objevit dobré myšlenky a ověřenou praxi organizací a vlád, které jsou uvedeny v písemném prohlášení 64/2007, které je aktuálně předloženo v Evropském parlamentu.
Už existuje program "neuro-dys" a kromě toho Evropská unie financuje projekty, které mohou být dobře přizpůsobeny i pro osoby, jež jsou postiženy poruchami označovanými předponou "dys". Například: rámcový program pro konkurenceschopnost a inovace, program na podporu politiky informačních a komunikačních technologií, podpora výzkumné práce v oblasti informačních a komunikačních technologií, 7. rámcový výzkumný program - zdraví, program celoživotního vzdělávání, druhý program veřejného zdraví 2008-2013. Tyto programy jsou předmětem i pozměňovacích a doplňujících návrhů k rozpočtu na rok 2008, které jsme předložili s kolegy z pěti politických skupin.
Paní předsedající, vážení kolegové, na závěr mi dovolte vyjádřit velký obdiv, úctu a poděkování a povzbuzení těm, které by mohly mít ve svém životě dost důvodů k tomu, aby byly matkami bez naděje - "des mères désespérées". A přece žádná z nich nevěší ramena, jsou to nejlepší bojovnice po boku svých dětí spolu s otci, pokud jsou ještě ve společné rodině. Věřím, že tato diskuse dnes večer ukáže, že už nebudou samotné a že jejich problém se stane i problémem Evropského parlamentu.
autorka. - (ES) Vážená paní předsedající, v první řadě bych chtěla omluvit nepřítomnost paní Zity Gurmaiové, autorky této otázky pokládané jménem socialistické skupiny, která se dnešního plenárního zasedání nemůže zúčastnit pro nepředvídané okolnosti, a tak s vaším dovolením, paní předsedající, bych ráda hovořila jménem paní Gurmaiové a jménem svým, protože já sama jsem žádala o slovo.
Mým přáním, paní předsedající, je jednoduše zopakovat to, co už bylo řečeno. Mluvíme o poruchách učení, kterými trpí velká část našeho obyvatelstva. Poruchy označované předponou "dys" postihují téměř 10 % evropských dětí - dětí, které jsou pro naše vzdělávací systémy obvykle neviditelné a které své akademické neúspěchy příliš často spojují s nesouvisejícími příčinami.
Abychom předcházeli takové "dyskriminaci", musíme podniknout potřebné kroky a ke školou povinným dětem přistupovat speciálně, se správným načasováním, intenzivně a multidisciplinárně, pokud možno v jejich obvyklém vzdělávacím zařízení. To si vyžaduje, aby školy znaly správné postupy ke zjištění problému a posloupnost potřebných kroků.
Vůbec poprvé v mé zemi, Španělsku, socialistická vláda předložila zákon o výchově a vzdělávání, který přihlíží k potřebám žáků se specifickými poruchami učení. Je to významný krok, protože v našich jednotlivých zemích jsou rodiny obvykle odkázány na dobrou vůli učitelů a jejich ochotu dobrovolně vyvinout úsilí navíc a absolvovat řádné školení. Ostatní řešení představují značnou ekonomickou zátěž, kterou často není možné zvládnout.
Nesmíme zapomínat, že chlapci a děvčata s těmito dysfunkcemi jsou inteligentní a jediné, co potřebují, je odlišný způsob učení. Vzdělávací úspěch není v jejich případě vůbec vyloučen. Potřebují jen politickou vůli k uplatňování správných mechanismů, které by přinášely skutečné výsledky.
Pokud máme tyto žáky zviditelnit pro společnost, potřebujeme spolehlivé statistiky, na jejichž základě bychom mohli přijmout náležitá rozhodnutí: to znamená, že musíme zpřístupnit jasné a pravdivé informace každému, kdo je hledá, a začít s kampaněmi na zvýšení povědomí, které by se šířily do všech našich zemí. Jejich zviditelnění pro naše vzdělávací systémy také znamená, že kromě poskytování včasné léčby všem dětem, u kterých se problém objeví v prvních letech školní docházky, musíme k jejich potřebám přihlížet i při navrhování učebních osnov na každém stupni vzdělávání. Několik vysokých škol už v současnosti využívá forem zkoušení a testů přizpůsobených vysokoškolákům s těmito problémy.
Vzdělávací programy financované Společenstvím, jako elektronické vzdělávání a celoživotní vzdělávání, také musí být navrženy s ohledem na osoby s poruchami označovanými předponou "dys". Dámy a pánové, musíme se věnovat potřebám této skupiny obyvatelstva. Nemůžeme se i nadále stavět zády k poruchám, kterými trpí více než 3 miliony Evropanů.
autorka. - (DE) Vážená paní předsedající, i mne těší, že tématem dnešního jednání je tato důležitá otázka - zvýšený výskyt dyslexie. Je to jistě poprvé, kdy se o této problematice bavíme, ale nemělo by to být naposledy. Chtěla bych, aby Komise udělala všechno, co je v jejích silách, aby tuto problematiku posunula dopředu. Nezačínáme od nuly.
V mnohých členských státech už byly vytvořeny programy a zahájeny iniciativy. Podle mého názoru je důležité, abychom o dyslexii nemluvili jako o nemoci nebo postižení, protože to není správné. Už bylo řečeno, že mnohé děti s dyslexií jsou ve skutečnosti vysoce inteligentní. Víme, že těmto dětem jde myšlení rychleji než jejich motorické zručnosti.
Proto prvním krokem, který musíme podniknout - a je to můj naléhavý požadavek ke komisaři - je získat přehled o tom, co se doposud udělalo na poli výzkumu, a o programech a iniciativách, které už existují na evropské úrovni, a potom dát všechny tyto informace dohromady.
Myslím, že je důležité, abychom si dyslexii nepletli se syndromem poruchy pozornosti. Bylo by katastrofální házet je jednoho pytle. Víme, že porucha pozornosti je úzce spjata s nadměrným sledováním televize a přesyceností vnějšími podněty. V problematice dyslexie bychom měli zvážit, jak děti včas přivést ke knihám a čtení. Víme, že u dětí, které hodně čtou a mají snadný přístup ke knihám, je riziko dyslexie menší. To by mohl být jeden způsob, jak omezit alarmující nárůst výskytu dyslexie.
Naléhavě vyzýváme Komisi, aby sestavila přehled rozdílných přístupů, které v Evropě existují. Další možností by mohlo být uspořádání konference, na které by se sešli všichni zainteresovaní a přednesli svoje zkušenosti z této oblasti. Víme, že děti jsou naše budoucnost a vzdělání je v Evropě nejdůležitějším zdrojem, takže v této věci musíme udělat maximum.
autorka. - Vážená paní předsedající, odhaduje se, že v EU žije přibližně 49 milionů osob s některou z poruch označovanou předponou "dys". Až 10 % dětí trpí jednou z poruch označovaných předponou "dys", jakými jsou dysfázie, dyspraxie, dyskalkulie anebo poruchou pozornosti.
Vezměte si například Seana ze Spojeného království. Učitel ho ve své zprávě popsal jako hloupého, nešikovného, rušivého a přecitlivělého. Kvůli tomu ho spolužáci ignorovali a šikanovali a učitelé podnikali jen minimální opatření.
Seanovi rodiče byli nakonec přinuceni odhlásit ho ze školy poté, co přišel domů surově zbitý a celý krvavý, ale místní vzdělávací orgán jim odmítl poskytnout doučování nebo pomoc, takže jeho vzdělávání zůstalo na rodičích (jeden z nich musel odejít ze zaměstnání). Naštěstí pomohla místní podpůrná skupina, která Seanovi a jeho rodičům nabídla pomoc. Jiné děti ve Spojeném království a některých dalších členských zemích takové štěstí nemají.
V Evropě si musíme vyměňovat osvědčené postupy a právě tady sehrává významnou úlohu Rada a Komise. Musíme zlepšit přístup k informacím. Musíme podniknout kroky k tomu, aby byly tyto poruchy odhalovány, vyšetřovány, diagnostikovány a léčeny v raném stadiu. Struktury musí být přizpůsobeny tak, aby se mladí lidé s těmito poruchami mohli začlenit do pracovního procesu, a je důležité, aby byla sepsána evropská charta pro osoby s problémy označovanými předponou "dys".
Je také nezbytné rozvinout výzkum v rámci 7. rámcového programu. Podporovat práva postižených lidí jen prázdnými řečmi nemá význam. Musíme i nadále bojovat, abychom zajistili, aby se s jednotlivci, jako je Sean, jednalo stejně a aby dostávali pomoc a podporu, která jim náleží.
Provádění zásady rovného zacházení s osobami bez ohledu na jejich rasu nebo etnický původrovné (rozprava)
Dalším bodem je zpráva, kterou vypracovala Kathalijne Maria Buitenwegová jménem Výboru pro občanské svobody, spravedlnost a vnitřní věci, o provádění směrnice Rady 2000/43/ES z 29. června 2000, kterou se zavádí zásada rovného zacházení s osobami bez ohledu na jejich rasu nebo etnický původ..
zpravodajka. - (NL) Vážený pane předsedající, v první řadě musím poděkovat svým kolegům, kteří přispěli k vypracování tohoto dokumentu. Před sedmi lety jsem byla spoluzpravodajkou pro směrnici a nyní zde již probíráme zprávu o jejím provádění. Stanovisko Parlamentu bylo po celou dobu jednoznačné, kromě jednoho nebo dvou odpůrců, kteří, jak zanedlouho uvidíte, předložili pozměňovací návrhy. Velmi dlouho a detailně, ba někdy dokonce nekompromisně jsme například diskutovali o nesení důkazního břemene. Naštěstí jsme však nikdy nespustili z očí společný cíl a doufám, že také vy budete chápat tuto zprávu jako výsledek společné práce.
Roku 2000 jsme výraznou většinou hlasovali ve prospěch směrnice, kterou lze právem označit za revoluční. Diskriminace byla zakázána v celé Evropě - v oblasti zaměstnanosti, sociálního zabezpečení a bytové politiky, a směrnice zároveň uzákonila právo na rovné zacházení. Byla jsem a ještě stále jsem nesmírně pyšná na to, čeho jsme dosáhli. Komise, Rada a Evropský parlament vykonaly dobrou práci. To však samozřejmě neznamená, že by se věci v této oblasti výrazně změnily. Diskriminace v mnoha formách neustále přetrvává.
V posledních letech vzrostl počet i závažnost případů diskriminace a rasismu. V mnoha zemích je nezaměstnanost mezi přistěhovalci výrazně vyšší ve srovnání s ostatní částí populace v produktivním věku. Ve zvýšené míře se projevuje rasově motivované násilí. Legislativa hraje velmi důležitou roli při zamezování diskriminaci, neboť stanovuje normu. Seznamuje lidi s postoji Evropské unie, hovoří o tom, jak bychom se měli k sobě navzájem chovat a co bychom neměli v žádném případě tolerovat. Legislativa zároveň stanovuje i způsoby právního odškodnění pro oběti diskriminace.
Evropská komise momentálně velmi intenzivně zkoumá, zda jednotlivé členské státy řádně transponovaly pravidla EU do svého vnitrostátního právního systému. Hovořila jsem o tom tento týden s panem komisařem Špidlou a je jasné, že Komise má v tomto směru dobré záměry - s potěšením se postará o to, aby jednotlivé členské státy tuto legislativu zavedly. Za to vyjadřuji Komisi svou vděčnost.
Nemohu si pomoci, ale myslím si, že to celé potřebuje více elánu a energie. Tyto právní předpisy měly být zavedeny ještě v roce 2004. Uskutečnilo se hodně rozhovorů týkajících se citlivých otázek a náročných detailů, když však současná Komise převzala úřad, oznámili jste, že hlavní náplní vaší politiky budou opatření zaměřená na boj proti diskriminaci, a více než polovina funkčního období je už za vámi. Máte můj obdiv za všechno, co jste doposud vykonali, ale doufám, že ještě trochu víc přitlačíte na členské státy. Je to nutné.
Směrnici v plné míře zavedla méně než polovina členských států. V mnohých nebyla správně provedena definice přímé a nepřímé diskriminace, zastrašování a důkazního břemene. Některé členské státy jednoznačně zakazují diskriminaci v oblasti zaměstnanosti, avšak zákaz diskriminace v oblasti poskytování zboží a služeb považují za přehnaný. Toto jsou však přesně ta místa, kde se vyskytuje množství problémů.
Podívejme se například na vzdělávání. Podle nové Agentury Evropské unie pro základní práva jsou děti z romských rodin nevhodně umísťovány do škol pro mentálně postižené děti. Anebo vezměme si oblast bytové politiky; byty na prodej se běžně inzerují s poznámkou, že v komplexu "nežijí cizinci". To je nepřípustné.
Zákaz diskriminace v dalších oblastech a také v oblasti zaměstnanosti musí okamžitě nabýt účinnosti. Vážený pane předsedající, zákon je účinný jedině tehdy, pokud lidé znají svá práva, ale podle Eurobarometru si jen 35 % dotázaných myslí, že jejich země má antidiskriminační zákony. Menší část stále tvrdí, že ví, co by dělala v případě, kdyby se ona sama stala obětí diskriminace. Jakým způsobem zaručí Komise, že zákon se stane realitou v životě lidí? Směrnice ukládá povinnost informovat lidi, ale jakým způsobem navrhuje Komise zajistit, aby byla tato povinnost prováděna?
Vážený pane předsedající, dokonce i v případech, kdy lidé vědí, že zákon existuje, může být jejich cesta stále plná překážek, protože občas se objevují problematická pravidla a požadavky. V některých zemích je například doba pro podání žaloby velmi krátká, například jen 30 dní. Naproti tomu samotný proces může být absurdně dlouhý a komplikovaný. Porušení antidiskriminačních zákonů musí vyvolat účinné, přiměřené a odrazující sankce. Velmi pěkně je to vyjádřeno v směrnici; my všichni jsme s tím souhlasili. Avšak jen málo zemí má přiměřené sankce.
Nastal čas pro pozitivní poznámku. Dobrou věcí je, že v současnosti prakticky všechny země mají subjekty pro rovné zacházení. To je velký úspěch a v mnoha zemích se tyto subjekty zabývají rasově motivovanou diskriminací a také diskriminací v jiných oblastech. Vítám tuto iniciativu. Naneštěstí ne všechny subjekty mají dostatek prostředků pro uskutečňování nápravy v této oblasti, a proto žádám Komisi, aby stejně tak zvážila tento fakt při vyhodnocování provádění antidiskriminačních zákonů. Může se k tomu Komise vyjádřit?
Vážený pane předsedající, na závěr bych ráda řekla, že jsem hrdá na tuto legislativu. Velký, ale ne dostatečný pokrok se udělal v oblasti provádění. V mnoha zemích ještě není provedena zcela. Ale dokonce i v zemích, kde proběhla do detailů, se musíme ujistit, že lidé jsou dostatečně informováni o svých právech, neboť pokud o nich nevědí, nemohou se jich ani dožadovat, což je v boji s diskriminací nesmírně důležité.
člen Komise. - (FR) Vážený pane předsedající, vážená paní Buitenwegová, vážení členové Parlamentu, Komise vítá tuto zprávu o provádění směrnice 2000/43/ES z 29. června 2000, kterou se zavádí zásada rovného rovné zacházení s osobami bez ohledu jejich rasu nebo etnický původ.
Komise zaznamenala různé obavy, které vyjádřil Parlament, a ráda by zaměřila vaši pozornost na několik problémů. V souladu s procesem monitorování zavádění směrnice jednotlivými členskými státy Komise koncem června iniciovala řízení o porušení práva proti 14 členským státům, protože nezabezpečily řádné provedení směrnice ve vnitrostátním právu. Rád bych ještě podotkl, že v důsledku obav ze strany Komise už značný počet členských států doplnil, anebo naznačil, že je připraven doplnit svou legislativu.
Vzhledem k podobným informacím o provedení směrnice jednotlivými členskými státy, které jsme zaznamenali ve sdělení o rámcové strategii pro nediskriminaci a rovné příležitosti pro všechny z roku 2005, každoročně vydáváme souhrnnou zprávu skupiny právních expertů a zprávy jednotlivých států jsou k dispozici online.
Paní Buitenwegová správně naznačila, že subjekty zodpovědné za prosazování rovnosti hrají klíčovou roli v boji proti diskriminaci. To je také důvod, proč financujeme síť Equinet, která napomáhá výměně zkušeností a osvědčených postupů mezi subjekty zodpovědnými za rovné zacházení v jednotlivých členských státech.
Jak již naznačuje zpráva, sběr údajů je velmi citlivá záležitost. Bez něj by však nebylo možné stanovit rozsah diskriminace, ani si udělat představu o tom, zda jsou přijatá opatření účinná. Protože velké množství nashromážděných informací spadá do kategorie citlivých osobních údajů týkajících se rasového a etnického původu, náboženského přesvědčení nebo sexuální orientace, je třeba postupovat v souladu s příslušnými ustanoveními směrnice 95/46/ES o ochraně osobních údajů.
Tato směrnice ukládá všeobecný zákaz zpracovávání citlivých osobních údajů. Umožňuje ale celou řadu výjimek především v případech, kdy osoba, jíž se zpracovávání takových údajů týká, dá k tomu svůj výslovný souhlas, anebo - a to cituji - zpracovávání údajů je nezbytné pro účely výkonu povinnosti a specifických práv v oblasti pracovního práva.
Členské státy jsou rovněž oprávněny - pod podmínkou poskytnutí vhodných bezpečnostních opatření - udělovat výjimky z důvodu závažného veřejného zájmu. Závisí pouze na členských státech, zda se pro účely vypracování statistiky rozhodnou sbírat údaje týkající se etnického původu s cílem bojovat proti diskriminaci. Tato statistika bude podléhat zavedení bezpečnostních opatření požadovaných směrnicí o ochraně osobních údajů.
Průzkum Eurobarometru o diskriminaci v Evropské unii ukazuje, že většina evropských občanů byla všeobecně připravena poskytovat anonymně osobní údaje v souvislosti se sčítáním lidu s cílem bojovat proti diskriminaci. Tři ze čtyř požádaných osob byly připraveny poskytnout osobní údaje o svém etnickém původu, náboženském přesvědčení anebo víře.
Takové informace jsou mimořádně důležité v kontextu pozitivních opatření zaměřených na zmírnění diskriminace a hluboko zakořeněného znevýhodněného postavení. Komise v únoru 2007 publikovala doporučení Evropské unie pro sběr a budování databáze údajů pro jednotlivé oblasti rovnosti, aby pomohla členským státům zlepšit postup při sběru údajů.
Tatáž studie Eurobarometru z ledna 2007 odhalila, že lidé se cítí být nedostatečně informováni o svých právech pro případ, že by se sami stali obětí diskriminace. Ačkoli se stupeň znalostí výrazně lišil - například mezi Finskem, kde 65 % dotázaných řeklo, že zná svá práva, a Rakouskem, kde na tuto otázku kladně odpovědělo pouze 17 %, - faktem zůstává, že průměr jen 32 % jasně ukazuje, jak jste právě uvedla, že aktivity pro zvýšení povědomí v této oblasti jsou důležitější než kdykoliv předtím.
Jsem přesvědčen, že naše současné aktivity podpořené akcí Evropský rok rovných příležitostí pro všechny - 2007, v rámci něhož se uspořádalo kolem 430 akcí na úrovni členských států, a evropskou kampaní "boj za různorodost a proti diskriminaci" pomohou překonat nedostatečné povědomí.
Rád bych zmínil také programy odborné přípravy, které financujeme pro nevládní organizace, odborové organizace, právníky a společnosti.
Komise je odhodlaná použít jakýkoliv dostupný prostředek ke zlepšení situace Romů v Evropské unii. To znamená, že bude potřeba zajistit důsledné uplatnění směrnice 2000/43/ES, s využitím strukturálních fondů Společenství, především Evropský sociální fond, a pozvednout povědomí mezi Romy samotnými, jakož i všeobecné veřejné mínění o jejich právech a povinnostech.
Expertní pracovní skupina pro sociální a odbornou integraci etnických menšin, včetně Romů, předloží začátkem prosince zprávu, součástí níž bude soubor doporučení. Cílem skupiny je identifikace překážek, které brání integraci a podporování osvědčených postupů, tak jak je uplatňují veřejné instituce a společnosti.
V tomto kontextu vítám iniciativu Evropského parlamentu o otázkách vícenásobné diskriminace a určitě si koncem roku rád přečtu výsledky studie, která je vypracovávána pro Komisi. Je zřejmé, že nediskriminace sama o sobě nestačí k vytvoření rovných příležitostí pro určité skupiny, které jsou ve srovnání s ostatními většinou sociálně znevýhodněné: Komise proto požádala o vypracování hloubkové analýzy o osvědčených postupech, tak jak je uplatňují členské státy hlavně v oblasti politiky zaměstnanosti.
Komise považuje za stejně důležité, aby členské státy řádně uplatňovaly své vlastní zákony, ačkoli samotná existence legislativy jednoznačně nestačí. Naším cílem je posilovat ji výzkumem, zvyšováním povědomí, odbornou přípravou, výměnami osvědčených postupů, a tímto způsobem zabraňovat diskriminaci všude, kde je to jen možné, a přiměřeně odškodňovat její oběti, kde to možné není.
jménem skupiny PPE-DE. - (FR) Vážený pane předsedající, vážení kolegové, chtěl bych poděkovat paní Buitenwegové za vykonanou práci, která je mimořádně kvalitní. Zpráva nastolila několik přímých a dobře promyšlených otázek a důkladně rozpracovala hlavní problémy spojené s prováděním směrnice.
Následující zpráva o rovnosti žen a mužů v Evropské unii - 2007, kterou připravila paní kolegyně Piia-Noora Kauppiová jménem Výboru pro práva žen a rovnost pohlaví.
zpravodajka - Vážený pane předsedající, v první řadě bych chtěla vyjádřit svoji vděčnost Komisi za přípravu této velmi důležité zprávy. Rovnost žen a mužů je problematika, která si zasluhuje naši plnou pozornost. Přestože jsme v posledních desetiletích dosáhli mnohého, důležité výzvy přetrvávají.
Ústředním bodem zprávy Komise jsou otázky spojené se zaměstnaností. Například rozdíly v platovém ohodnocení mužů a žen, nejistota na pracovním trhu, sladění pracovního a rodinného života, to jsou otázky, které mají vliv na každodenní život milionů žen. Jsou také jasně spojeny s demografickým problémem, jemuž čelí Evropa. Jak vyplývá ze zprávy Komise, na šesti z osmi milionů nových pracovních míst vytvořených v EU od roku 2000 působí ženy. Většina z těchto šesti milionů nových pracovních míst obsazených ženami pochází ze sektoru služeb. Z 11,7 milionů nových pracovních míst vytvořených v odvětví služeb je většina obsazena ženami. Proto je sektor služeb, jeho růst a vnitřní trh tak důležitým pro mnoho žen v Evropě.
Avšak většinu nových pracovních míst pro ženy tvoří zaměstnání na částečný pracovní úvazek, přičemž některá z nich jsou nebezpečná, nejistá a nedostatečně placená. Velkým problémem pro mnoho žen v Evropě jsou také pracovní smlouvy na dobu určitou, a to s ohledem na udržitelnost pracovního místa a stejně tak na stabilitu jejich rodinného života. Z údajů Komise vyplývá, že 32 % žen zaměstnaných v EU má zaměstnání na částečný úvazek v porovnání jen se 7 % mužů, což je jasným znakem rozdílu mezi ženami a muži v zaměstnáních na částečný úvazek na trhu práce v Evropě.
Průměrný rozdíl v platovém ohodnocení mezi muži a ženami, v souvislosti s nímž Komise spustila v červenci iniciativu, je v rámci EU 15 % a v některých evropských zemích až 30 %. Rozdíl mezi ženami a muži v platovém ohodnocení se nesnížil, ačkoliv směrnice o zásadě stejné odměny pro muže a ženy jsou v platnosti už více než 30 let, proto je velmi příhodné, že se Komise zabývá touto problematikou. Na druhou stranu víme, že členské státy, které přijaly politiku slaďování pracovního a rodinného života žen a mužů mají vyšší porodnost, vyšší procento žen uplatněných na trhu práce a vyšší míru zaměstnanosti.
Ženy také pracují v rámci EU na většině vysoce kvalifikovaných, nemanuálních pracovních pozicích. Tento týden jsme měli dost rozsáhlé zpravodajství týkající se finské studie o ženách na vedoucích pozicích v obchodě. Z celkového množství 14 000 finských společností, které byly součástí studie, vytvořily ženy na vedoucích pozicích každoročně o 1 % vyšší zisk než muži. To je o 10 % lepší výsledek, než měli muži. I navzdory tomu, že všechno ostatní bylo z přepočtu vyloučeno, ženy měly ve vedoucím postavení v obchodě jasnou převahu. Stejně tak tuto skutečnost vezme v budoucnosti Komise v úvahu.
Ve Finsku, stejně jako v ostatních zemích, je vzdělaní klíčem ke kariérnímu postupu žen. Zvýšení vzdělávacích norem jde ruku v ruce se zvýšením zaměstnanosti žen. Podle studie Komise je například ve Finsku 32,7 % vysoce kvalifikovaných žen v porovnání s 24,3 % mužů. Proto všechny iniciativy na poli vzdělání a celoživotního učení, které navrhla komise, jsou potřebné a je velmi důležité, aby bylo vzdělání nadále zaměřené na politiku rovnosti žen a mužů.
Moje zpráva vyzývá k zavedení zvláštních opatření na zabránění rozdílům, které jsou způsobeny přerušením práce čerpáním mateřské dovolené nebo dovolené z důvodů péče o nezaopatřenou osobu. Komise připraví analýzy rozlišené podle pohlaví o vlivu důchodových reforem na život žen v EU s cílem uplatňovat individuální přístup k důchodovým právům, stejně jako k systému sociálního zabezpečení a daňovému systému. Za obzvláště důležitou považuji skutečnost, že zpráva naléhá na členské státy, aby rozložily náklady na mateřskou dávku v období mateřské dovolené, čímž by zabezpečily, že ženy už nebudou představovat finančně nákladnější pracovní sílu než muži. Rozhodně doufám, že můj vlastní členský stát, který drží světový rekord - vládu sestávající ze 60 % ministryň, se ujme této problematiky a rozloží náklady na mateřskou/otcovskou dávku.
Ve zprávě se také zdůrazňuje potřeba věnovat se hlavně demokratickému deficitu. Chceme prozkoumat okolnosti, které brání účasti žen v politice a ve vyšším managementu veřejné správy na všech úrovních a, pokud to bude možné, přijmout opatření k zabránění takovým situacím. Musíme také věnovat pozornost situaci žen, které patří do etnických menšin, a přistěhovalkyním, protože jejich sociální vyloučení zvyšuje jak vícenásobná diskriminace zvenčí, tak i zevnitř jejich vlastních komunit. Vyzývám Komisi ke spolupráci s členskými státy při shromažďování náležitých údajů a také, aby prosadila přijetí opatření, která by mohla zabránit obchodování s lidmi za účely sexuálního zneužívání a nucené práce.
Myslím, že můžeme skončit pozitivní a povzbudivou poznámkou. Ženy dnes mají příležitosti, o kterých většina jejich matek a babiček nemohla ani snít. Ženy, které sklízejí úrodu krásného nového světa, by měly vyslovit svůj názor a myslím si, že bylo velmi důležité, že Komise převzala iniciativu při předložení této zprávy. Pokračujme v boji za úplnou rovnost žen a mužů v Evropě.
člen Komise. - (FR) Vážený pane předsedající, paní Kauppiová, poslanci Parlamentu, Komise nadšeně vítá tuto zprávu a návrh usnesení o rovnosti žen a mužů v Evropské unii. Přijetím zprávy se zdůrazňuje závazek Parlamentu v oblasti dosažení rovnosti žen a mužů. Rád bych poděkoval a pogratuloval paní Kauppiové jako zpravodajce za skutečnost, že text vyjadřuje podporu přístupu a opatřením Evropské komise, která přijímá na podporu rovnosti žen a mužů.
Rovnost žen a mužů je především jednou ze základních hodnot Evropské unie. Je to také prostor, v němž Evropa udává cestu, v mnoha případech předvídá změny ve společnosti. Během posledních pár let bylo zahájeno několik důležitých a ambiciózních iniciativ. Přijetí Plánu pro dosažení rovného postavení žen a mužů vyzdvihlo velkorysé závazky Komise, které spočívají na všech frontách v rázném prosazování snahy o dosažení skutečné rovnosti mezi ženami a muži v každé oblasti.
Komise vítá důraz, který klade Parlament svým prohlášením na různé náměty, které také tento plán určuje jako oblasti k prioritnímu vyřízení, zvlášť rovnost mezi ženami a muži ve smyslu ekonomické nezávislosti, sladění pracovního a soukromého života, rovnováhy v zastoupení žen a mužů v procesu rozhodování a potřeby boje proti předsudkům.
Zatímco jsme nepochybně zaznamenali pokrok ve snaze o dosažení rovnosti žen a mužů, hlavní problémy očividně přetrvávají. Komise souhlasí se zpravodajkou, že musíme pokračovat ve svých snahách a upevnit to, čeho bylo dosaženo. V tomto ohledu si je Komise vědoma důležitosti účinného uplatnění acquis communautaire, přičemž bude svoji úlohu strážce Smluv vykonávat rázně. Nebude váhat začít jednání o porušování předpisů, pokud se bude domnívat, že směrnice nebyla správně provedena. Známe několik současných příkladů řízení pro porušení předpisů, v různých etapách, ve vztahu k rovnosti žen a mužů.
S cílem zlepšit soulad s právem Společenství připravila Komise síť - známou jako Evropská síť subjektů zabývajících se rovností - spojující organizace zodpovědné na národní úrovni za prosazování rovnosti žen a mužů. Komise se domnívá, že sloučení zkušeností na národní stupni a bližší spolupráce se samotnou Komisí může zefektivnit různé specializované instituce v jejich úloze podporovat rovnost a zabezpečit, aby národní agentury zodpovědné za interpretaci legislativy tak učinily co nejjednotněji.
Ve zprávě se také zdůrazňuje velký význam slaďování pracovního a soukromého života v procesu dosažení skutečné rovnosti mužů a žen. Uvedené odráží vlastní názor Komise. Je nám dobře známo, že ve většině domácností zodpovědnost za rodinné a domácí povinnosti dále nesou ženy. Potom je pravděpodobnější, že ženy spíše než muži musí přerušit, nebo dokonce ukončit svoje vzdělávání nebo kariéru. Toto nevyhnutelně vede k nerovnostem mezi ženami a muži ve vztahu k práci, stejně jako k podrývání produktivního potenciálu žen. Poskytnutí dostupných a finančně dosažitelných služeb péče o dítě na dobré úrovni je nesmírně důležité jako prostředek zvýšení zaměstnanosti žen, což je argument pocházející z barcelonských cílů. Komise bude podávat zprávy o postupu plnění těchto cílů v roce 2008.
Komise se také ujala procesu diskuse se sociálními partnery o slaďování pracovního a soukromého života, jehož druhá fáze byla ukončena na konci července. Podle názoru Komise je to komplexní otázka, které je potřeba se věnovat prostřednictvím celé škály nástrojů. Současné právní předpisy Společenství však zároveň mohou být pozměněny a doplněny tak, aby lépe zohledňovaly problémy, které Evropa musí řešit. Komise v současnosti zkoumá reakce sociálních partnerů na diskusi, které použije jako základ pro přijetí nezbytných opatření. Budeme také pokračovat v podpoře výměny osvědčených postupů v této oblasti, jak uvádí návrh usnesení.
Rád bych zopakoval, že úcta k zásadě rovnosti všech žen a všech mužů je jednou ze základních hodnot Evropské unie. Otázka vyrovnané účasti žen a mužů v procesu rozhodování je proto velmi důležitá. Z tohoto důvodu je to jedna z priorit v Plánu na dosažení rovného postavení žen a mužů, který Komise přijala minulý rok.
Rád bych skončil zdůrazněním toho, jak důležité je bojovat proti předsudkům, což je bod, který se ve zprávě objevil vícekrát. Předsudky pravděpodobně tvoří největší překážku na cestě k rovnosti mezi ženami a muži a bojovat proti nim vyžaduje úsilí až nad rámec legislativních a finančních opatření: jde o změnu forem chování, postojů a hodnot, které určují a ovlivňují mužské a ženské role ve společnosti a rozhodnutí ohledně kariéry, která činí. Politika rovnosti byla vždy hnací silou změny v chování a způsobech myšlení a v této úloze bude pokračovat. Komise srdečně vítá podporu Parlamentu ve formě tohoto návrhu usnesení.
navrhovatelka stanoviska Výboru pro zemědělství a rozvoj venkova - (PT) Jako navrhovatelka Výboru pro zemědělství a rozvoj venkova bych ráda zdůraznila důležitost schválení některých návrhů obsažených v našem stanovisku, které neobsahovala zpráva paní Kauppiové, a požádala o vaši podporu pro jejich schválení na tomto plenárním zasedání vzhledem k jejich důležitosti pro miliony žen pracujících v zemědělství a na venkově, jejichž činnost musí být zviditelněna prostřednictvím jejich začlenění do statistik jako zemědělských a ne domácích pracovnic.
Pro právní postavení žen pracujících v zemědělství je nesmírně důležité, aby byly plně uznány v zájmu zefektivnění stejných práv a možností včetně oblasti sociálního zabezpečení. Mateřství musí být poskytnuta účinná ochrana, přičemž existuje také potřeba lepšího přístupu ke zdravotní péči, vzdělání, celoživotnímu učení, zařízením pro děti a rodiny, zejména školkám, místním kulturním centrům a trhům, což vyžaduje větší investice a lepší veřejné služby ve venkovských oblastech. Toto je jediný způsob, jak zabránit vysokým stupňům chudoby a izolace, které postihují ženy v některých venkovských oblastech, a dosáhnout lepší sociální soudržnosti.
Vážený pane předsedající, v současnosti pracuje více žen, avšak naneštěstí nepřiměřené množství jich pracuje v nejistých zaměstnáních. To znamená, že ženy musí být flexibilní, a přesto vydělávají málo. Mezi práce vyhrazené zejména ženám patří uklízení, pečování a pozice pokladní v supermarketech nebo nákupních střediscích; ekvivalentem těchto slov v angličtině je trojité C - cleaning, caring, cashiering. Ale my ženy chceme jiné tři pozice, jejich ekvivalentem v angličtině je trojité M: money jako peníze - stejná mzda za stejnou práci, management jako management - stále více žen je vysoce kvalifikovaných, takže by neměly mít problém proniknout skrz skleněný strop na vedoucí pozice, a nakonec motherhood jako mateřství - ano, chceme mít možnost spojit práci, kariéru a mateřství, a tohoto důvodu potřebujeme mnohem větší politickou podporu.
Nepotřebujeme jen více zařízení na hlídání dětí, jak je to stanoveno v barcelonských cílech, Ne, my potřebujeme péči o děti té nejvyšší kvality. Všechny matky a všichni otcové musí být schopni dovolit si péči o dítě a Společenství je musí finančně podpořit. Nejsou to jen děti zámožných rodičů, které by měly mít maximální podporu od útlého věku. Nepotřebujeme stejná práva jen pro muže a ženy, ale stejně tak potřebujeme stejná práva pro všechny děti. Vzdělání a výchova nezačíná ve škole, ale mnohem dříve. Musíme změnit způsob svého myšlení.
Mnoho z toho můžeme najít v prvotřídní zprávě paní Kauppiové, kterou podporujeme. Vyslovuji paní zpravodajce blahopřání.
Vážený pane předsedající, dámy a pánové, také bych ráda pogratulovala paní Kauppiové za její zprávu, která poskytuje pohled na současnou situaci v oblasti práce v Evropě. Když jsme ve Výboru pro práva žen a rovnost pohlaví měli příležitost nahlédnout do této problematiky, paní Kauppiová nám pomohla označit a objasnit určitý problém. Tímto problémem je fakt, že v Evropě existuje rozdíl v platovém ohodnocení mezi muži a ženami, rozdíl ve mzdě za stejnou práci, který nemůžeme tolerovat.
Tato situace vznikla i navzdory tomu, že školní docházka u žen je vysoká, v současnosti tvoří ženy 59 % absolventů v Evropě, vzrostlo také zapojení žen do pracovního procesu a ženy teď získávají značné uznání za výsledky, kterých dosahují. Věřím, že důležitějším bodem je, že zpráva poukazuje na některé prvky, které nepřestávají ztěžovat zapojení žen do pracovní činnosti s tím důsledkem, že se to v praxi děje bez jakéhokoliv opodstatnění, což je v úplném protikladu k evropským zákonům a k zákonům členských států zakazujícím rozdílnou odměnu za stejnou vykonanou práci. Neděje se to jen na jihu Evropy, jak se obyčejně tvrdí, ale v rámci celé Evropy, dokonce i ve skandinávských zemích, a dokonce také v zemích, ve kterých nás tradice vede k akceptování zapojení žen do pracovního procesu a instituce jsou tu pevněji a lépe uznávány.
Věřím tedy, že pokud se zaměříme na témata zdůrazněná paní Kauppiovou - pokud by přerozdělení nákladů na příspěvky na mateřské a rodičovské dovolené mělo být všeobecnou praxí v členských státech - že tyto náklady, přestože je z části nesou firmy, podněcují zaměstnavatele, aby nabírali nižší počty zaměstnankyň, což má v důsledku dopad na jejich kariéru.
jménem skupiny PSE. - (ES) Vážený pane předsedající, pane komisaři, zároveň s poděkováním zpravodajce za její kvalitní zprávu chci především zdůraznit harmonii, která charakterizovala společné úsilí všech institucí EU v oblasti politiky rovnosti mužů a žen během roku 2007. Chvályhodný je pevný závazek našich institucí dosáhnout rovnosti mužů a žen, jak je to vyjádřeno v Evropském paktu pro rovnost žen a mužů přijatém Evropskou radou a v Plánu pro dosažení rovného postavení žen a mužů, který je účinný do roku 2010.
Co se týče ukazatelů uvedených ve zprávě, s přihlédnutím ke zprávě za předešlý rok, nedostatek podstatnějšího pokroku směrem k zásadě stejné mzdy za stejnou práci, o které se zmínila paní Sartoriová, je politováníhodný a právem kritizovaný. Rozdíly v odměňování žen a mužů v Evropské unii dosahují 15 %, přičemž jejich snížení bude vyžadovat v následujících letech větší úsilí.
Je pro mě velkým potěšením přivítat jménem Parlamentu delegaci členů Národního lidového kongresu Čínské lidové republiky, kteří jsou usazeni na galerii mezi významnými návštěvníky.
Členové delegace přijeli doŠtrasburku, aby se setkali se svými kolegy z Evropského parlamentu při příležitosti 25. výročí meziparlamentního setkání členů Evropského a čínského parlamentu.
Delegaci vede pan Wang Jing-fan, místopředseda Výboru zahraničních vztahů Národního lidového kongresu Čínské lidové republiky. Delegace zahrnuje pět členů Stálého výboru Národního lidového kongresu včetně Jeho excelence, pana Čcheng-jüan Kuana, čínského velvyslance při Evropské unii a několik dalších vysoce postavených představitelů Oddělení zahraničních vztahů Národního lidového kongresu.
Dnes odpoledne cestuje delegace do Athén, kde bude pokračovat ve své návštěvě Evropy. Členům delegace přeji příjemný zbytek pobytu na území Evropské unie.
4. Operace v rámci EBOP na východě Čadu a na severu Středoafrické republiky (hlasování)
(DE) Vážený pane předsedo, dámy a pánové, v tomto usnesení především tvrdíme, že EUFOR má být považováno za přemosťující sílu s dočasným mandátem, který má nahradit následující mise. Vláda Čadu však dopisem ze 21. září neobjasnila, zda k tomu dá souhlas, proto vzniká tento pozměňovací návrh k odstavci 3 písmeno h):
(DE) "Před začátkem rozmístění EUFORu je potřebný jasný závazek vlády Čadu přijmout hodnocení mezinárodního společenství týkající se nezbytnosti následující mise."
(FR) Vážený pane předsedo, nezajímal jste se o náš názor na tento pozměňovací návrh před jeho zařazením do hlasování.
(FR) Vážený pane předsedo, domnívám se, že tento pozměňovací návrh je nadbytečný vzhledem k dopisu, který dostaly Spojené národy od vlády Čadu dne 11. září 2007, v němž vláda vyslovuje svůj souhlas. Mám zde kopii dopisu a cituji: "Vláda Čadu vítá nová doporučení generálního tajemníka Spojených národů, která se nacházejí v jeho zprávě ze dne 10. srpna 2007, spolu s názorem na rozmístění mezinárodní přítomnosti ve východním Čadu, které mají přispět k [...]" a tak dále.
Tento pozměňovací návrh proto neslouží žádnému účelu. Dohoda je písemná a přístupná každému, kdo si ji chce přečíst. Jsem dost překvapen, protože kopii tohoto textu jsem zaslal panu Gahlerovi. Z tohoto důvodu navrhuji, abychom hlasovali proti tomuto pozměňovacímu návrhu.
(DE) Samozřejmě, mám tu ten text a jeho klíčovým bodem je:
"po šesti měsících zhodnotí vláda Čadu počáteční výsledek této přítomnosti z hlediska možného nástupnictví operace Evropské unie jinými kontingenty v rámci plánu Spojených národů a se souhlasem Čadu".
(DE) To znamená, že to může Čad vetovat. Pokud vláda nesouhlasí, nic se neuskuteční. To je důvod, proč navrhuji doplnit, že Čad musí přijmout hodnocení mezinárodního společenství a nemůže použít právo veta.
Vážený pane předsedo, dokud ještě máme delegaci Národního lidového kongresu na galerii pro veřejnost, chci také říci, že doufám, že si pan Wang Jing-fan odnese z tohoto Parlamentu velmi silný vzkaz o našich očekáváních, že Čína bude aktivněji prosazovat řešení problémů v Barmě.
Vážený pane předsedo, mluvili jsme o tom včera a vím, že si naše názory odnese s sebou.
Abychom ušetřili čas, smím navrhnout dva ústní pozměňovací návrhy? V současnosti se nám situace v Barmě velmi rychle mění. Za prvé, navrhuji, abychom v odstavci 1 přidali na konec další větu: "a zcela odsuzuje brutální odpověď barmských představitelů."
Vážený pane předsedo, odstavec 3 by nyní zněl: "Vyjadřuje svoje zděšení nad zabitím mírumilovných protestujících, naléhá, aby se bezpečnostní síly vrátily do kasáren, a vyzývá k uznání oprávněnosti uskutečňovaných požadavků na mezinárodní lékařskou pomoc pro zraněné a na propuštění zatčených demonstrantů a ostatních politických vězňů."
(DE) Vážený pane předsedo, souhlasím s panem Van Ordenem a dalšími - beru v úvahu i přítomnost pana Wang Jing-fana a delegace -, že tento Parlament by měl vyslat empatický signál. V souvislosti s odstavcem 5 bychom však měli požadovat, aby byl text pozměněn následovně, protože po tom, co se v minulosti stalo v Bezpečnostní radě, si nadále nemůžeme být jisti, zda jsme navrhli text dostatečně opatrně. Jen kvůli tomu, že chceme být velmi přesní, žádáme, aby byl odstavec 5 přeformulován následovně:
(DE) "Žádá Čínu, aby plně podpořila jasné stanovisko Rady bezpečnosti Spojených národů, které odsuzuje použití brutální síly."
(DE) Uvidíme, zda již bylo právo veta použito, nicméně žádáme Parlament, aby souhlasil, že potřebujeme jasné odsouzení Radou bezpečnosti a Čína by ho měla podpořit.
(DE) Vážený pane předsedo, naše skupina také chtěla předložit při jednání ústní pozměňovací návrh, ale myslím si, že můžeme souhlasit s tímto společným přístupem. Podle mých informací už Čína hlasovala proti a nejen Čína, ale i další stálý člen Rady bezpečnosti, Rusko. Proto bych souhlasil s přeformulováním pozměňovacího návrhu Martina Schulze, aby se Čína a Rusko dostaly do úzkých.
(CS) Děkuji za slovo a děkuji paní Descampsové za zprávu, která posouvá dále proces digitalizace knihoven v Evropské unii.
Svým hlasováním jsem podpořil předběžný dokument, protože proces digitalizace knižního fondu, filmových záznamů a také audio- a videozáznamů, který probíhá ve všech členských státech, je pomalý a roztříštěný. Považuji za nutné soustředit pozornost na koordinaci těchto národních iniciativ a především na uchovávání digitálního materiálu. Na celoevropské úrovni je potřeba věnovat zvláštní pozornost uchovávání digitálních kopií. Vytvoření digitální kopie knihy nebo filmu není zárukou jejich dlouhodobého zachování.
Všechen digitální materiál, ať už je to digitalizované dílo, ale i původní digitální materiál, je potřeba udržovat tak, aby byl neustále dostupný. Totiž s digitálním uchováváním máme malé zkušenosti. Chybí-li ujednocená strategie, samotná digitalizace může vést ke znehodnocení vynaložených investic.
písemně. - (FR) Hlasoval jsem pro velmi rozumnou zprávu své ctěné kolegyně Marie-Hélène Descampsové o vytvoření Evropské digitální knihovny, která by všem a ve všech evropských jazycích zpřístupnila naše kulturní a vědecké dědictví.
Když toto píši, přeji si, abych mohl vzdát poctu bývalému francouzskému prezidentovi Jacquesovi Chiracovi, který se - spolu s pěti dalšími představiteli států Evropské unie - ujal v dubnu roku 2005 iniciativy na tomto projektu. Jsem rád, že Evropský parlament silně signalizuje Komisi, že tento projekt by se měl stát prioritou. Jsem také rád, že se vynořují možná řešení operačních problémů: koordinace všech existujících evropských digitálních knihoven, přístup pro veřejnost a spolupráce s vícerými hlavními aktéry v tomto sektoru, například zejména se spisovateli, vydavateli a knihkupci.
Toto je nástroj, který si zaslouží naši podporu, protože pomůže bojovat proti nevědomosti, a tak propagovat demokracii, mír a prosperitu. Dobrá práce, Marie-Hélène Descampsová!
písemně. - (PT) Tato zpráva se týká doporučení Evropské komise z 24. srpna 2006 vyzývající členské státy, aby koordinovaly své úsilí o dosažení synergie na evropské úrovni v oblasti digitalizace a navrhující zřízení evropské digitální knihovny formou společného vícejazyčného přístupového portálu k evropskému kulturnímu dědictví. Dne 13. listopadu 2006 Rada tato doporučení jednohlasně přijala.
Evropský parlament schválil tato doporučení, předložil však několik návrhů zaměřených na objasnění, přičemž se bere v úvahu rozsah problémů, které se mohou objevit, například během práce na koncepční a technické organizaci všech kategorií kulturního materiálu, vzhledem k různým stádiím, která musí být vzata v úvahu, a potenciálu textových materiálů, na které se nevztahuje autorské právo.
Přestože v nás mohou přetrvávat pochybnosti o různých návrzích zahrnutých do tohoto usnesení Evropského parlamentu, hlasovali jsme ve prospěch této koncepce, poukazujíce přitom na potřebu chránit autorská práva, bránit jazykovou a kulturní různorodost, dosáhnout solidarity a ekonomické a sociální soudržnosti, a to proto, abychom zajistili, že se tato zajímavá myšlenka nestane jen dalším zdrojem diskriminace a sociálního vyloučení.
písemně. - (SV) Knihovna prací, které nejsou chráněny autorským právem, je vynikající myšlenka, příliš dobrá na to, aby se do toho pletla EU a pokazila to. Proto se zdržuji hlasování. Dobrá myšlenka (+), EU ji oddálí svou byrokracií (-) = zdržuji se.
písemně - (FR) Hlasoval jsem pro tuto vynikající zprávu vycházející z vlastní iniciativy mého českého kolegy Tomáše Zatloukala o efektivnosti a spravedlnosti v evropských systémech vzdělávání a odborné přípravy, která byla vypracována jako odpověď na sdělení Evropské komise.
Celoživotní vzdělávání a odborná příprava jsou nutností, jako je cílem založení evropské soustavy kvalifikací pro celoživotní učení, která má usnadnit uznávání studijních výsledků a umožnit viditelné, transparentní přestupování mezi různými studijními obory. Jsem taktéž pro zavedení kultury hodnocení systémů vzdělávání o odborné přípravy prostřednictvím spolehlivých opatření.
Investice do celoživotního vzdělávání a odborné přípravy je ústředním bodem pro sociální soudržnost a poskytne lidem ty dovednosti, které potřebují, aby se mohli efektivněji přizpůsobit různým změnám ve svém životě. Podporuji všechny návrhy uvedené ve zprávě ve vztahu k různým úrovním vzdělávání: předškolní, základní, středoškolské, univerzitní a odborné.
písemně. - (PT) Hlasovali jsme proti této zprávě, ačkoliv jsme si v ní všimli několika pozitivních prvků, protože nesouhlasíme s celkovou linií jejích argumentů a s některými postoji, ať už se týkají cílů dalšího vzdělávání nebo poplatků, které obcházejí skutečnost, že problémy znevýhodněných skupin není možné řešit jen tím, že se jim nabídnou finanční podněty, jako například ty ohlášené pro Portugalsko. Toto není způsob, jak je možné snížit nespravedlnost v přístupu k univerzitnímu vzdělání.
I když zohledníme argumenty zpravodaje, že vzdělání ovlivňuje ekonomický růst "zvyšováním lidského kapitálu a schopnosti inovace" a názor, že zvyšováním efektivnosti vzdělávání a odborné přípravy mohou jednotlivci a společnost jako celek získat návratnost svých investic až o 8 % ročně, můžeme vidět, které země tím ztratí, pokud rozhodujícím způsobem neinvestují do dalšího vzdělávání, které by bylo přístupné všem vrstvám obyvatelstva.
Podle nedávných studií 75 milionů občanů EU - jinými slovy 32 % pracovní síly - nedostalo přiměřené vzdělání. V roce 2010 bude jen 15 % nových pracovních míst otevřených pro tuto skupinu lidí, kteří pocházejí zejména z nejméně zvýhodněných vrstev obyvatelstva. Proto je potřeba zajistit rovný přístup ke vzdělání.
písemně. - (SV) Většině v tomto Parlamentu je třeba pravidelně připomínat, že systém vzdělávání je v Evropské unii národní záležitostí.
Tato zpráva Výboru pro kulturu a vzdělávání Evropského parlamentu projednává množství záležitostí, kterými by se měly zabývat instituce EU, které však s nimi nemají vůbec nic do činění. Například, v odstavci 12 návrhu zprávy se uvádí, "že je potřebný větší výzkum v oblasti předškolního vzdělávání na úrovni EU, zejména v oblasti raných a cílených činností s cílem určit praktické kroky, které povedou k očekávaným účinkům".
Navrhovaný text odstavce 48 zní: "[Evropský parlament] se domnívá, že pro to, aby se lépe zaměřila činnost EU, by bylo potřeba vyvinout proces založený na zprávách pravidelně předkládaných členskými státy a také na nezávislé kontrole s cílem vyhodnotit výkon systémů vzdělávání a odborné přípravy v rámci EU, přičemž je nutné věnovat zvláštní pozornost získávání základních dovedností žáky a dosažení cílů spravedlnosti".
Toto všechno je pokus zasahovat do oblasti pravomocí, které jsou výhradními právy členských států. Zásada subsidiarity se jako obyčejně dává stranou a v této důležité oblasti se podkopává konkurence institucí v této důležité oblasti. Proto hlasuji proti této zprávě
písemně. - (PL) Vážený pane předsedo, hlasuji pro tuto zprávu pana Zatloukala o účinnosti a spravedlnosti v evropských systémech vzdělávání a odborné přípravy.
Politiky odborného vzdělávání a odborné přípravy mají významný pozitivní dopad na ekonomické a sociální výsledky, na vyvážený růst a sociální soudržnost. Nízká účinnost a nerovný přístup ústí do vysokých skrytých nákladů - omezené daňové příjmy, zvýšené požadavky na zdravotní péči a podporu z veřejných fondů, jakož i náklady spojené s vyšší úrovní protispolečenského chování.
V závěrech Evropské rady na zasedání v Lisabonu v březnu 2000 se důraz kladl na vzdělávání jako klíč k růstu evropské ekonomiky a společnosti.
Tato zpráva představuje citlivé myšlenky týkající se metod opětovného zavedení efektivního vyučování na základních a středních školách a také na univerzitách.
Co je také důležité, je výzva obsažená v této zprávě, v níž jsou vlády členských států vyzývány, aby uskutečnily dlouhodobé plánování priorit vzdělávání na národní i místní úrovni.
písemně. - (SV) Zpráva obsahuje mnoho dobrých myšlenek, jak snížit sociální vyloučení, atd., ale pak se všechno pokazí tím, že se v ní hovoří o tom, jak mohou univerzitní poplatky sloužit jako finanční podnět! Nejhorší ze všeho je to, že se příliš zabývá "efektivností", "konkurenceschopností" a "vyššími standardy výkonu". Co se stalo s kreativitou, schopností kritického zkoumání a nezávislého myšlení? EU chce výrobní jednotky konformistů, orientovaných na spotřebu a výrobu. Naštěstí EU nemá moc nad vzděláváním, a tak by to mělo i zůstat. Budu hlasovat proti této zprávě.
(PL) Vážený pane předsedo, navzdory skutečnosti, že 129 zemí zrušilo trest smrti, míra, do jaké se tento trest používá po celém světě, je stále velmi znepokojující. Jen v roce 2006 bylo popraveno 1 591 osob; nejméně 3 861 osob je v současnosti odsouzeno k trestu smrti. Evropská unie je světovým lídrem v boji proti trestu smrti. Zrušení trestu smrti je klíčovou otázkou v oblasti lidských práv ve vztazích EU se zeměmi, které nejsou členy EU na mezinárodních fórech, jakým je OSN. Tento politický závazek jde ruku v ruce s významnou finanční podporou projektů realizovaných v rámci Evropské iniciativy pro demokracii a lidská práva. Navíc, zrušení trestu smrti se přijímá jako podmínka pro členství v Evropské unii a v Radě Evropy.
Je proto o to více politováníhodné, že Evropa nebude díky opozici z polské vlády dne 10. října oslavovat Světový den proti trestu smrti. Chtěla bych vyjádřit politování, že tento postoj, který polská vláda přijala jako součást předvolební strategie, poškodí image Polska z hlediska propagace jeho základních hodnot na mezinárodním poli a v celé Evropské unii. Rozhodnutí Rady týkající se memoranda o trestu smrti a myšlenka společného usnesení, které Unie předloží na nejbližším jednání Valného shromáždění OSN, si zaslouží úplnou podporu.
(PL) Vážený pane předsedo, rád bych řekl, že jsem hlasoval proti usnesení o trestu smrti. Chtěl bych zdůraznit, že v mé zemi, v Polsku, byl trest smrti zrušen před 19 lety.
Dámy a pánové, mám smutnou povinnost informovat vás o úmrtí kolegy poslance a bývalého kolegy poslance.
Včera ráno zemřel náš kolega poslanec Fausto Correia. Narodil se 29. října 1951 ve městě Coimbra a zemřel ve věku pouhých 55 let. Zanechal po sobě ženu a tři syny. Vystudoval práva na univerzitě ve svém rodném městě Coimbra a pokračoval vynikající kariérou obhájce, novináře a následně politika v Portugalsku. Dlouho byl poslancem portugalského parlamentu a také státním tajemníkem premiéra Antónia Guterresa. Od roku 2004 byl poslancem Evropského parlamentu. Fausto Correia byl a zůstane v Portugalsku slavným a oblíbeným díky svému soustavnému a dlouhodobému poslání nastolit demokracii a díky své oddanosti základním hodnotám bratrství a sousedství. Fausto Correia bude velmi chybět své rodině, přátelům a nám, jeho kolegům poslancům.
Kondolenční kniha, do které mohou poslanci a zaměstnanci Evropského parlamentu přispět svými projevy soustrasti, bude k dispozici během jednání tento týden ve středu a ve čtvrtek před jednacím sálem.
S velkým zármutkem jsme přijali zprávu o úmrtí našeho bývalého kolegy poslance Christiana de la Malène, který byl poslancem Evropského parlamentu ve dvou obdobích - od roku 1959 do roku 1961 a v letech 1962 až 1994. Christian de la Malène, který byl také bývalým ministrem a senátorem za prezidenta De Gaullea, zemřel 26. září ve věku 86 let. Jako bývalý předseda skupiny Evropských progresivních demokratů a skupiny Evropské obnovy a demokratické aliance byl Christian de la Malène přesvědčeným Evropanem srdcem i myslí. Svůj život zasvětil silné a demokratické Evropě a politickému společenství.
Christian de la Malène byl kolega a přítel, kterého si budeme pamatovat pro jeho lidskost a jeho politickou odhodlanost. Při této příležitosti si ho chceme s vděčností připomenout.
Vážení kolegové a kolegyně, vaše excelence, dámy a pánové. Dnes není pouze mezinárodní den proti trestu smrti. Rada Evropy se svými 47 členskými státy a s podporou Evropského parlamentu a Evropské komise vyhlásila 10. říjen také Evropským dnem proti trestu smrti.
Jsme velmi rádi, že v tento den jsou s námi také zdravotní sestry z Bulharska a doktoři, kteří před nedávnem unikli trestu smrti v Libyi.
Rád bych využil této příležitosti a jménem celého Parlamentu velmi srdečně přivítal zdravotní sestry Nasyu Nenovou, Kristiyanu Valchevou, Snezhanu Dimitrovou, Valyu Chervenyashkou, Valyu Siropulovou a doktory Ashrafa Ahmeda Gomma El Hagouse a Zdravka Gueorguieva.
Od února 1999 byli nuceni strávit osm let ve vazbě během čekání na proces v Libyi, kde byli falešně obviněni za úmyslné infikování stovek libyjských dětí virem HIV.
Jsme proti trestu smrti. v minulosti jsme proto opakovaně vyzývali libyjské úřady, aby propustili bulharské zdravotní sestry a palestinské doktory.
Trest smrti je vážným porušením lidských práv a především práva na život. Jménem Evropského parlamentu bych proto chtěl vyzdvihnout naše pevné odhodlání vést kampaň proti trestu smrti. Přikládáme tomu velký význam ve vztazích s našimi sousedy a partnery na celém světě.
Děkuji těm státům, které teprve nedávno zrušily trest smrti, především Rwandě. Tento příklad ukazuje, že i takové státy, jejichž občané trpěli nejhrůznějšími zločiny, se vzdali trestu smrti jako prostředku výkonu spravedlnosti. Další příležitostí na podporu celosvětového zrušení trestu smrti jsou olympijské hry, které se uskuteční příští rok v Pekingu. Nabízejí nám příležitost prolomit hradbu mlčení, kterou Čína obklopuje výkon trestu smrti.
Evropská unie předložila Valnému shromáždění OSN návrh usnesení týkající se trestu smrti. Tato iniciativa, kterou Evropský parlament při mnohých příležitostech podpořil, je důležitým krokem ke zrušení trestu smrti a v tomto ohledu vyzýváme portugalské předsednictví Rady, aby toto téma aktivně propagovalo v rámci OSN v New Yorku.
Evropský parlament na toto téma vedl mnoho rozprav a jen letos jsme přijali tři usnesení týkající se trestu smrti. Žádné jiné téma se v Evropském parlamentu tak intenzivně nekonzultovalo. Trest smrti rozhodně odmítáme v každé formě a bez ohledu na jeho zdůvodnění.
Členským státům Evropské unie se podařilo stát se na základě společných hodnot společenstvím bez trestu smrti. Tento závazek je obsažený také v Chartě základních práv EU. Pokud bude Charta na základě reformní smlouvy právně závazná, budeme dokonce moci říct, že trest smrti se v Evropské unii zrušil na všech úrovních. Jsem rád a jsem vděčný, že ani jeden členský stát Evropské unie nezpochybnil zrušení trestu smrti v Chartě základních práv EU, ani nikdy vážně neuvažoval o jeho opětovném zavedení. Evropská unie jako globální hráč tak může poukazovat na tento mimořádný úspěch v oblasti lidských práv a bránit ho.
Na památku obětí bych vás rád požádal o minutu ticha.
Dnes, kdy je Evropský a mezinárodní den proti trestu smrti, my, Evropský parlament, žádáme všechny státy, které pokračují ve vykonávání rozsudků smrti, aby následovaly našeho příkladu a trest smrti zrušily. Evropská unie je vám při tom připravená a ochotná pomoci.
(DE) Vážený pane předsedo, rád bych uskutečnil prohlášení a požádal Vás o Vaši podporu. Jak víte, naše skupina se rozhodla svolat schůzi rozšířeného předsednictví v Moskvě, abychom hovořili o různých problémech týkajících se vztahů mezi Ruskem a Evropskou unií s různými ruskými stranami - s vládou stejně jako s opozicí. Zjistili jsme, bohužel, že by ruská vláda nevydala víza našim kolegům a tato schůze by se tedy nemohla uskutečnit. Stalo se to týden poté, co chtěl Podvýbor pro lidská práva svolat v Moskvě podobnou schůzi. Také nedostali víza, a schůze se tedy nemohla uskutečnit.
Považujeme za nepřijatelné, že nám vláda, kterou některé hlavy států charakterizují jako dokonalou demokracii, neumožní zorganizovat dokonale demokratickou událost v Moskvě. Rádi bychom požádali Parlament, aby tuto situaci prověřil, a Vás, pane předsedo, abyste nás podpořil písemným prohlášením adresovaným místním velvyslancům a také ruské vládě.
Mnohokrát Vám děkuji, pane Cohn-Bendite. Na vaši žádost budu reagovat na základě svého přesvědčení a povinnosti.
Příprava neformální schůzky na nejvyšší úrovni v Lisabonu (18.-19. 10. 2007)
Dalším bodem jsou prohlášení Rady a Komise o přípravě neformální schůzky na nejvyšší úrovni v Lisabonu ve dnech 18. až 19. října 2007.
úřadující předseda Rady. - (PT) Vážený pane předsedo, dámy a pánové. Pane předsedo, jistě pochopíte, že dříve než přejdu k bodu programu, kvůli kterému jsem dnes tu, rád bych jménem portugalské vlády a portugalského předsednictví Rady poděkoval za upřímnou a přátelskou poctu, podle mého názoru zcela zaslouženou, kterou jste vzdali při této nečekané a smutné ztrátě mému krajanovi a poslanci tohoto Parlamentu, doktoru Faustu Correiovi.
Portugalsko bylo touto zprávou zcela šokováno. Byla to totiž zpráva o ztrátě někoho, kdo byl skutečně dobrým člověkem a kdo byl pro nás všechny příkladem v boji za lidskou důstojnost a hodnoty, v něž věříme: hodnoty právního státu a respektování lidských práv.
Tato ztráta je jistě velká. Měli bychom se pouze snažit, následovat jeho příkladu, jak to bude možné. Jsem upřímně vděčný tomuto Parlamentu, že mu vzdal úctu, což samozřejmě zopakuje i portugalská vláda.
místopředsedkyně Komise. - Vážený pane předsedo, v loňském roce jsem v Parlamentu hovořila o tom, co Komise považovala za hlavní hybnou sílu pokroku dnešní Evropské unie, a stanovili jsme tzv. duální přístup - aktivní politický program a ambiciózní přístup k reformní smlouvě byly cíle, které se navzájem podporovaly. v této rozpravě bylo dosaženo značné shody podle mého ze tří důvodů.
V první řadě odráží úroveň zralosti Evropské unie, neboť Evropa se dnes dotýká mnoha oblastí života lidí, což vytváří očekávání. Ústup Evropy do pozice vžité konvence by byl velkou chybou. Za druhé si myslím, že náročná úloha komunikace Evropy se svými obyvateli vyžadovala nový přístup, který by obsahoval důkladnější uvědomění si skutečnosti, jak Evropa souvisí se společenskými potřebami, hospodářskými cíli a základními hodnotami svých občanů. a konečně nový přístup nebyl založený pouze na politickém instinktu: opíral se o práci, kterou Komise předložila ve svém Plánu D pro demokracii, dialog a diskusi, na kterém se aktivně podílelo mnoho poslanců tohoto Parlamentu.
Neformální zasedání Evropské rady příští týden bude duálním přístupem v akci. Na jedné straně bychom měli vidět, jak hlavy států a vlád ukončují mezivládní konferenci a hlasují o nové reformní smlouvě. Na straně druhé předsednictví naznačilo svůj záměr prohloubit diskusi o tom, jak Evropa reaguje na globalizaci.
Začněme tedy reformní smlouvou: máme před sebou text, který představuje značný pokrok. Ráda bych vzdala hold práci portugalského, stejně jako německého předsednictví, za způsob, jakým rozvážně a vyrovnaně posunuli proces vpřed a prokázali své velké odhodlání.
Podobně jako kolega z předsednictví také já chci vyjádřit úctu Parlamentu za jeho konstruktivní úlohu v poslední fázi. Naše spolupráce byla dobrá a díky panu Brokovi, panu Barónu Crespovi a panu Duffovi dnes máme lepší smlouvu z hlediska ustanovení o právech a občanství. Zároveň prostřednictvím formálního prohlášení potvrdíme plnoprávní postavení Charty základních práv.
Uvědomme si, kolik lidí tvrdilo, že Evropská unie 27 členských států už nikdy nebude schopná odsouhlasit text smlouvy. Jsme blízko toho, abychom jim dokázali, že opět neměli pravdu. Odhodlání nás všech dosáhnout dohody je rovněž příslibem Evropy s množstvím nápadů. Pokud dosáhneme během příštího týdne dohody, splníme tak svůj závazek co nejlépe dostát mandátu. Musíme překonat poslední překážky minulosti. Jsem si jistá, že hlavy států a vlád si plně uvědomí, že atmosféra vzájemného obviňování a sporů v Lisabonu procesu ratifikace nijak nepomůže.
Rádi bychom samozřejmě předešli neúčasti, pokud je však toto cena za pokrok v případě ambiciózní reformní smlouvy, musíme ji přijmout. Je to přirozená součást kompromisů a jednání.
Ráda bych také poděkovala Parlamentu za rychlou a účinnou reakci na výzvu ze strany Evropské rady na předložení návrhů jejího budoucího složení. Jde o problematiku náročnou a citlivou pro nás všechny, stejně jako pro členské státy. Ráda bych proto zdůraznila potřebu dohody ze strany Parlamentu i Rady.
Ještě pár posledních slov ke smlouvě: politická dohoda Evropské rady je důležitým krokem, ale jak všichni víme, tím její cesta nekončí. Doufám, že během procesu ratifikace dokážeme spolupracovat a že ho budeme považovat za příležitost komunikovat, vysvětlovat a poslouchat o Evropské unii. Tam, kde to bude možné, by měla existovat koordinace, jak to navrhla Komise minulý týden v novém dokumentu nazvaném Partnerství pro komunikaci o Evropě.
Zároveň potřebujeme smlouvu, která je maximálně srozumitelná a pochopitelná a která bude obsahovat ucelený text, dostupný co nejdříve to bude možné po skončení mezinárodní konference. Během procesu ratifikace, který povede k Evropským parlamentním volbám v roce 2009, bude pro určení postojů rovněž důležité i informování Evropanů o našem politickém programu. Příští týden budeme díky předsednictví jednat o Evropě a globalizaci. Je to velmi aktuální téma: každým rokem je jasnější, že globalizace je hlavním problémem této generace Evropanů. Určitým způsobem se týká každého: zboží a služby, které nakupujeme, televize, kterou sledujeme, energie, kterou používáme, i práce, kterou děláme. Evropská unie už delší dobu úspěšně rozvíjí politiku, kterou uznává důležité propojení mezi hospodářským úspěchem a sociálními jistotami. Globalizace však není statická. Jasně nám to ukázaly turbulence na finančních trzích letos v létě. Neustále se musíme přizpůsobovat měnícím se okolnostem.
Jak již uvedl pan Lobo Antunes, minulý týden Komise přijala dokument pro tuto diskusi, který bude zároveň základem pro návrhy týkající se kontroly lisabonské strategie růstu a pracovních míst, které budou předložené později v průběhu tohoto roku. Hovoří o tom, že Evropa se musí připravit na globalizaci, aby dokázala úspěšně reagovat na tlak, který vytváří na ekonomiky, na naše orgány a naše občany, a aby se také chopila příležitostí větší prosperity, vyvedení lidí z chudoby, vytvoření nových trhů pro naše výrobky, užší spolupráce a většího sdílení hodnot. Dokument také velmi jasně poukazuje na to, že globalizace není jen nějakou nezdolnou vnější přírodní silou, vůči které Evropská unie vystupuje jako pasivní pozorovatel. Globalizaci můžeme do jisté míry přizpůsobit vlastním představám. a to je náš úkol: být dostatečně sebevědomí, pokud jde o naše hodnoty, vizi a nástroje, které máme k dispozici na zajištění toho, aby Evropa v éře globalizace uspěla.
Zároveň však odmítáme protekcionismus. Říkáme ano ochraně našich obyvatel, ale říkáme ne protekcionismu, který je může pouze ochudit. Zároveň vysílá signál našim partnerům: nedáme se snadno přemluvit, budeme bránit evropské zájmy. To vyžaduje stejné podmínky, zajištění oboustranné otevřenosti, vyjasnění skutečnosti, že neustoupíme ze svých vysokých standardů zdravotní péče, bezpečnosti, ochrany životního prostředí a spotřebitelů.
Dokument je stejně nekompromisní, pokud jde o naše hodnoty. v éře globalizace můžeme prosperovat, avšak chceme toho dosáhnout vlastním způsobem. Náš růst bude muset být udržitelný. Stanovili jsme si ambiciózní cíle na snížení emisí skleníkových plynů a využívání obnovitelných zdrojů energie a ty splníme. Setkání bude významnou příležitostí na obnovení vůdčí úlohy Evropy během příprav na konferenci na Bali.
Použijeme naše společenské modely na rozšíření výhod globalizace v celé naší společnosti. Patří mezi naše největší hodnoty. Pomohou našim občanům přizpůsobit se a poskytnou jim nástroje na úspěšné zvládnutí rychlé změny. Sociální summit tripartity před neformálním zasedáním Evropské rady poskytne skvělou příležitost na stanovení rámce.
Je jasné, že Evropská unie dnes Evropanům nabízí způsob, jak z globalizace vytěžit co nejvíc, kontinentální kontext, který jednotlivé země poskytnout nemohou. Pokud chceme zmíněného evropského zájmu dosáhnout, máme k tomu k dispozici připravený nástroj v podobě lisabonské strategie růstu a nových pracovních míst. Naše hospodářská analýza dokazuje, že lisabonská strategie začíná plnit svůj cíl. Dokument upozorňuje na množství politických oblastí, které v dalším tříletém cyklu - až do roku 2010 - budou vyžadovat ještě větší pozornost: je to vzdělání a flexikurita včetně zvýšené pozornosti věnované politikám aktivního začleňování a odpovídající sociální ochraně; pátá svoboda pro myšlenky a výzkumné pracovníky; ekoinovace; zákon o malých podnicích v Evropě, který má pomoci milionům malých společností v celé EU při růstu a vytváření dalších pracovních míst. Nic z toho není jednoduché, je to však dosažitelné. Vím, že tento Parlament se bude nadále podílet na sledování rozvoje lisabonské strategie na úrovni EU i na vnitrostátních úrovních. Vaše stanoviska k bodům, které jsme tu načrtli, budou tvořit základní vstup do balíku, který přijmeme v prosinci.
Neformální zasedání Evropské rady je důležitým setkáním v důležitém okamžiku. Využijme této příležitosti a ukažme Evropanům, že Evropská unie se dívá vpřed, že upravuje svou politiku tak, aby plnila výzvy zítřka, a připravuje si správné nástroje.
zpravodaj. - (DE) Vážený pane předsedo, pane úřadující předsedo Rady, paní místopředsedkyně, kolegové poslanci, máme tu příklad dobré spolupráce mezi dvěma předsednictvími Rady: německým předsednictvím Rady, které připravilo mandát, který se nyní ukazuje být mimořádně stabilním, rozsáhlým a radikálním, protože ho uskutečnilo portugalské předsednictví Rady. Skutečnost, že po práci právních odborníků nyní stojíme před situací, kdy jsou věci jasné a definovatelné, přičemž tento úspěch snad bude pokračovat toto pondělí na setkání ministrů zahraničních věcí, ukazuje, že existuje skutečně dobrá šance, že reformní smlouva bude příští týden ve čtvrtek už hotovou věcí.
Tři zástupci se rozhodli podpořit tento mandát. Nejen proto, že se tím naplní naše sny, ale i proto, že v dané situaci je to to nejlepší, čeho lze dosáhnout s cílem získat větší demokracii a větší možnosti jednat. Větší možnost konat v rozšířené Unii a větší možnost konat v souladu s novými výzvami dnešního světa, od energetické bezpečnosti, terorismu, celkové zahraniční a bezpečnostní politiky, globalizace, organizovaného zločinu až po klimatické změny a mnoho dalších oblastí.
Tento úspěch je důsledkem toho, že jsme zlepšili příležitosti rozhodování v Radě, odvětví energetické bezpečnosti získalo nové pravomoci a v oblasti právní a domácí politiky, o které budou moji kolegové mluvit později, jsme našli řešení třetího pilíře. Evropský parlament - což je druhá výhra - se stává spolurozhodujícím orgánem pro tyto otázky tak, aby měl v budoucnosti stejné pravomoci spolurozhodování v 95 % schvalované právní úpravy, i v oblasti zemědělské politiky a rozpočtu jako takového. Často se zapomíná, že toto vše tento balík obsahuje. Znamená to, že demokratický deficit, který Evropská unie až dodnes měla, do značné míry končí. a to je zásadní pokrok!
Další země s problémy mohly v rámci tohoto mandátu a během jednání napravit nerovnováhu prostřednictvím neúčasti (opt-out) s jasně stanovenými lhůtami, čímž se neomezí všeobecný růst, přitom se však zachovají jejich příležitosti vyplývající ze společného práva a dalších norem. Červené oblasti jsou tedy garantované, což by mělo usnadnit proces ratifikace bez referenda, pokud správně chápu příslušné záruky nebo prohlášení pronesená během jednání.
Jakmile se Charta základních práv EU stane právně závaznou, Unie se stává společenstvím hodnot, a to i se všemi případnými neúčastmi (opt-out), které mohou členské státy využít. To se však netýká evropských rozhodnutí, protože evropské právní předpisy se tvoří společně. Zůstává pouze otázka jejich uplatňování v jednotlivých členských státech z hlediska práv soudů a občanů, přičemž s Chartou základních práv EU a vytvořením právní subjektivity se také zde vytváří nový rozměr.
Evropská unie však musí zvážit několik dalších bodů. Bod 1: článek 24 mandátu - ochrana údajů ve vnějších vztazích - se musí podle mého názoru přeformulovat nebo se formou prohlášení musí stanovit, že všeobecné otázky ochrany údajů, jako jsou například osobní záznamy o cestujících, nejsou dotčeny. Tento bod je třeba blíže vysvětlit. Ochrana údajů - údaje o občanech by se neměly dále poskytovat bez soudního přezkumu a účasti Parlamentu. To považuji za rozhodující.
Dalším bodem je zpráva pánů Alaina Lamassoura a Adriana Severina jménem Výboru pro ústavní záležitosti o složení Evropského parlamentu.
zpravodaj. - (FR) Pane předsedající, dámy a pánové, návrh usnesení je reakcí na výzvu Evropské rady v červnu. v článku 9 a návrhu Smlouvy se uvádí, že budoucí složení Parlamentu bude otázkou sekundárních právních předpisů. Rozhodne o něm Evropská rada a bude přijato jednohlasně na základě iniciativy Evropského parlamentu a s jeho souhlasem. Rada nás vyzývá, abychom vysvětlili, jak by měl tento postup fungovat. Chce vidět, jak vyřešíme tento "horký brambor".
Pro náš Parlament je to skutečná politická výzva. Jsme schopní navrhnout reformu, která se vztahuje na nás? Naposledy jsme to měli učinit v roce 2000 a Parlamentu se to nepodařilo. z tohoto pohledu se dá za významný politický výsledek považovat už hlasování ve Výboru pro ústavní záležitosti. Získali jsme velkou většinu: dvě třetiny v konečném hlasování a tři čtvrtiny v hlavním bodě, rozdělení křesel mezi členskými státy na základě skutečných počtů.
Jakému problému to čelíme? Nejprve bychom si měli uvědomit, že současný Parlament se 785 poslanci už nevyhovuje nové právní pozici, která vyplývá ze změněné a doplněné Smlouvy z Nice. Tento systém založený na 736 poslancích EP se má použít, pokud nedojde k jinému novému rozhodnutí. Až doposud byly v Radě a v Parlamentu členské státy rozdělené do kategorií: jeden stát značné velikosti, několik velkých států, několik států střední velikosti, několik malých atd. Každá kategorie má stejná hlasovací práva v Radě a stejný počet křesel v Parlamentu.
To už neplatí! Budoucí Smlouva zavádí ve vztahu k tomuto systému dva typy inovací. Na jedné straně jsou skutečná čísla: maximálně 750 poslanců EP, s horní hranicí 96 a spodní hranicí 6 křesel na členský stát. Na druhé straně je zásada: mezi maximem a minimem musí být členské státy zastoupené podle sestupné proporcionality a dnes máme v Parlamentu za úkol definovat tuto zásadu, tj. zvolit míru proporcionality a míru sestupnosti, nebo-li jaká je míra nadměrného zastoupení států s nejmenším počtem obyvatel a míra nedostatečného zastoupení států s největším počtem obyvatel.
Váš výbor navrhuje, aby se tato zásada přetransformovala takto: za prvé, minimální a maximální počet stanovený Smlouvou se musí v plné míře využít. Použití horní hranice 750 křesel nám konkrétně dává jakousi malou rezervu křesel, takže sestupnou proporcionalitu lze uplatnit bez snížení počtu křesel kterékoli země. To je základní politická volba a je absolutně nevyhnutelné získat jednohlasný souhlas v Evropské radě.
Za druhé, čím větší je počet obyvatel v zemi, tím je samozřejmě větší její nárok na větší počet křesel. Za třetí, čím větší je počet obyvatel v zemi, tím větší počet obyvatel je zastoupený každým poslancem této země v Evropském parlamentu. Doposud, pane předsedající, španělský poslanec EP zastupuje více než 875 000 lidí, přičemž německý poslanec EP zastupuje pouze 832 000 lidí. Dosud má Německo dvakrát více obyvatel než Španělsko. Tato anomálie se napraví tím, že Španělsko získá čtyři další křesla. Celkově zasahuje navrhované zvýšení deset zemí.
Jsme si plně vědomi toho, že je to pouze dočasné řešení. Bylo by dobré vymyslet nějaký matematický vzorec, který by se automaticky použil na případné další budoucí rozšíření, ale časový rámec, který jsme měli k dispozici, nám to neumožnil. Usnesení však obsahuje v tomto směru několik doporučení. Podobně platí, že jsme museli použít pouze dostupné údaje o počtu obyvatel, a to od Eurostatu, protože jsme neměli žádné údaje od samotných obyvatel. Adrian Severin o tom řekne víc.
Konečně bych rád upozornil naše kolegy poslance, aby nepředkládali pozměňující návrhy, které jsou v rozporu se základními zásadami této zprávy a v závislosti na konkrétním případu by mohly znamenat abnormální výhody velkých zemí oproti malým zemím nebo malých zemí oproti zemím velkým. Naše práce by byla v tomto případě marná, protože bez jednohlasného rozhodnutí v Radě budeme muset dodržet 736 křesel stanovených Smlouvou z Nice.
Takže dámy a pánové, nesnažte se prosím, zvyšovat počty pro svou zemi. Odpoledne jsme strávili prohlášeními o tom, že jsme jediným demokratickým orgánem, který chrání zájmy Evropanů před jinými orgány, před národním egoismem. a nyní máme skvělou příležitost dokázat, že je naše konání hodné našich slov.
zpravodaj. - Pane předsedající, naše návrhy - pana Lamassoura a můj - potvrzené Výborem pro ústavní záležitosti vnášejí řadu zlepšení do aktuálních postupů týkajících se složení Evropského parlamentu. Pokud se přijmou a přiměřeně rozšíří, nebudou se už dále vytvářet umělá seskupení, nebudou svévolná jednání, žádné další rozšiřování na úkor účinnosti Evropského parlamentu, který se zvětšuje s počtem členů. Vytvoří se větší reprezentativnost na základě demografické skutečnosti, a ne na základě formálních nebo symbolických právních vztahů. Vytvoří se větší solidarita mezi velkými a malými státy vyplývající ze sestupné proporcionality zastoupení. Budeme mít úplnou legitimitu na základě zastoupení občanů vyplývající ze skutečnosti, že Evropský parlament budou volit občané Evropy.
Je potřebné všimnout si rozdílu mezi demokratickou legitimitou Evropského parlamentu, která se opírá o hlasování občanů Evropy, a vnitrostátním zastoupením v Evropském parlamentu, které vychází z demografických reálií ve členských státech. My, Evropský parlament, jsme zástupci občanů a států zároveň.
Vidíte, někteří hned říkají jen občanů, jiní jen států. Jsme zároveň Spolkovým sněmem i Spolkovou radou. v budoucnosti bychom snad měli uvažovat o jasném oddělení této stránky, ale nyní - když jsme konečně přijali, že jsou to občané, kdo hlasuje, a že sestupná proporcionalita by měla zohledňovat velikost společenství žijících na vnitrostátních územích - je mi líto, jsme obojí.
Samozřejmě, v tomto ohledu je stále ještě potřebné vyjasnit myšlenku evropského občanství; doufám, že k tomu v blízké budoucnosti dojde. Naše zpráva však není předběžná, ale přechodná. Je přechodná, protože se domnívám, že námi definované principy budou mít dlouhé trvání, bude však třeba jít dál. Jsem si jist, že v budoucnosti můžeme doplňovat to, co jsme vám už navrhli. Proto jsme zahrnuli několik revizních doložek, které podle nás - pana Lamassoura a mě - zajistí flexibilitu, přizpůsobivost a budoucí vývoj v rámci způsobu, jakým se Parlament sestavuje.
Tato zpráva nikoho netrestá. Odměnění budou možná ti, kteří mají lepší demografickou politiku. Jistě je však výzvou pro lepší demografickou politiku, včetně politiky migrační. Nemyslím, že by někdo ztrácel - a nejspíš ani nikdo nevyhrává -, pokud bychom to převedli na hru s nulovým součtem. Pokud budeme mít z pohledu demokracie legitimnější Parlament, vyhrává každý.
Máme několik pozměňovacích návrhů. Někteří kolegové by rádi omezili postupný pokles ve prospěch proporcionality - větší proporcionalita znamená víc křesel pro větší země. Ostatní by zase chtěli větší pokles bez větší proporcionality. Větší pokles znamená víc křesel pro malé země. Proto si myslím, že musíme zamítnout obě tyto extrémní možnosti s cílem prosadit možnost, která je, připouštím, nedokonalá, ale která je pro současnost tou nejlepší. a tuto možnost spolu s panem Lamassourem navrhujeme. Někteří budou chtít zkoumat referenční základ. Někteří by chtěli, aby se zohledňovali všichni státní příslušníci bez ohledu na zemi jejich trvalého pobytu. Další by chtěli, aby se brali v úvahu všichni obyvatelé v jejich zemi. Ostatní chtějí vidět pouze občany Evropy žijící v určité zemi. Naše názory se tedy v tomto bodě liší. Jediným řešením je tedy držet se současných postupů a současných údajů agentury Eurostat.
A konečně jsou i takoví, kteří bojují o politickou prestiž a domnívají se, že pokud nejsme rovnoměrně zastoupení v tomto Parlamentu, nemáme stejnou politickou váhu. Myslím, že pokud jsme už přijali postupný pokles - a poměrný pokles -, tato umělá seskupení nemohou dále přetrvat. Obávám se, že pokud nepřijmeme toto unesení, Evropský parlament vyšle zprávu, že není schopný přijmout důležitou reformu a že musí vždy čekat na výkonné orgány, které za něj rozhodnou. Myslím, že mezivládní konference zažije svoje první selhání dřív, než se vůbec začne zabývat problémy ve svém programu. a toto selhání může být začátkem totálního selhání. Obávám se, že se každý vrátí ke smlouvě z Nice, a ne k klamavým snům. Obávám se, že tím vyšleme signál, který bude znamenat rozdělení na malé a velké země, a tím se ohrozí všechny sny o jednotě, spravedlnosti a začlenění. Proto skončím s výzvou všem svým kolegům. Apeluji na náš smysl evropské zodpovědnosti a evropské solidarity. Hic Rhodus, hic salta! Tu je Rodos a umožněte nám na tomto místě dokázat, že jsme skuteční Evropané, a ne při poučování Komise a Rady.
jménem skupiny PPE-DE. - (DE) Pane předsedající, zpráva poskytuje vysvětlení, za které bych rád vyjádřil svoje upřímné poděkování oběma zpravodajům, pánům Lamassúrovi a Severinovi. Jasně z ní vyplývá, že soustavně překračujeme stanovené horní a spodní limity. Konkrétně za toto bych rád vyjádřil svůj vděk. Toto objasnění je důležité pro nás pro všechny.
Za druhé, tato zpráva nabízí dva výsledky. První, čím méně sestupnou stupnici budeme mít, to znamená, čím víc se přidržíme proporcionality, tím skutečnější pravomoc a legitimitu bude mít tento Parlament. s konfliktem v otázce, jakou míru sestupnosti potřebujeme - o kolik méně, o kolik více -, se budeme nutně neustále potýkat a podle mě by bylo logické říci, že čím méně sestupnosti, tím větší bude legitimita. Jako Němec bych rád dodal, že je to samozřejmě trochu problematické, protože my jako Němci jsme jediní, kteří budou mít na základě Smlouvy z Nice méně, než jsme měli. Rádi bychom tu získali trochu víc podpory, protože diskuse v německém tisku jsou v tomto ohledu velmi jednoznačné. Měli bychom to přijmout, protože také my věříme, že evropské hledisko je důležitější než všechna ostatní.
Závěrem dva poznatky, které bychom měli využít v budoucnosti. První, skutečně bychom měli pracovat na vytvoření logického systému z dlouhodobého hlediska, o kterém nebudeme muset stále znovu jednat. Druhý, máme tu dva kontroverzní pozměňující návrhy, 2 a 3. Naše skupina se rozhodla, že bez ohledu na to, jak proběhne hlasování o těchto dvou kontroverzních tématech, budeme jako skupina hlasovat pro zprávu Lamassoureho/Severina. Rada nemá žádnou výmluvu. Pozměňovací a doplňující návrh 2, který se pouze minimálně liší od čísel ve zprávě pána Lamassoura, by znamenal, že Rada dostane zprávu od Parlamentu na období 2009 - 2014. Náš Parlament a všechny skupiny tedy podle mého názoru po zralé úvaze splnily své povinnosti a Rada, pokud bude chtít, může rozhodnout.
jménem skupiny PSE. - Vážený pane předsedající, jménem skupiny PSE bych rád podpořil tuto zprávu. Naše skupina bude pro zprávu hlasovat a doufáme, že tento text, který byl přijatý 70% většinou ve výboru, nyní jako celek v Parlamentu podpoří stejně velká většina.
Zpravodajové - rozumně, s ohledem na právní překážky dané novou Smlouvou, s ohledem na časové překážky určené před uzavřením mezivládní konference - se soustředili na nápravu hlavních anomálií ve stávajícím rozdělení křesel namísto toho, aby se pustili do návrhu radikální nápravy systému, který by vedl jedině k mrtvému bodu na mezivládní konferenci a ohrozil by schválení a ratifikaci nové Smlouvy.
Žádný členský stát nepřijde o křesla, na která má nárok podle ustanovení současných dohod, které hovoří o rozdělení křesel od roku 2009 - samozřejmě, s výjimkou ustanovení samotné Smlouvy pro Německou spolkovou republiku. s touto jedinou výjimkou nepřijde žádná země o křesla v porovnání s tím, co se plánuje ve stávající Smlouvě na rok 2009.
Někteří naši kolegové se nyní, samozřejmě, pokoušejí získat víc křesel pro svůj vlastní členský stát, někdy pomocí argumentů, že počet obyvatel v jejich zemi je zničehonic mnohem větší, než jsme všichni dříve předpokládali, větší než jsou hodnoty uváděné agenturou Eurostat, které používá každý, včetně Rady.
Jiní poukazují na to, že z důvodu národní prestiže by měli mít stejný počet křesel jako jiný konkrétní členský stát. Musím přiznat, že mě velmi překvapil přístup italské vlády. Rozumím, že pan Prodi a někteří přítomní italští poslanci tvrdí, že je pro Itálii zásadně důležité mít stejný počet křesel jako Francie a Spojené království. Také oni však přijali - jako my všichni - zásadu poměrného snižování: poměrného ve vztahu k počtu obyvatel. Přijímám, že má země bude mít o jedno křeslo méně než Francie, i když jsme až doposud měli stejný počet. Proto nechápu, proč by mělo být pro Itálii tak těžké přijmout, že má ze stejného důvodu méně křesel než Francie. Jsem překvapený, pokud vláda země, která nám tak často říkala, že je příkladem nám všem z pohledu toho, jaká je communautaire, že cítí silnou Evropskou zodpovědnost, že není nacionální, že vždy klade zájmy Evropy před svoje vlastní, pokud právě Itálie a pan Prodi nyní obhajují, že by Itálie z důvodu národní prestiže měla mít stejný počet křesel jako Francie a Spojené království, i když má jiný počet obyvatel.
Uzavřu to: rád bych vyzval tento Parlament, aby zprávu podpořil, aby zamítl pozměňující návrhy a poslal jasnou, přesvědčivou zprávu Evropské radě.
Dalším bodem je prohlášení Rady a Komise o humanitární situaci v pásmu Gazy.
Vážený pane předsedající, paní komisařko, dámy a pánové, krátkodobá regionální a mezinárodní perspektiva nám poskytuje příležitost k mírovému řešení izraelsko-palestinského konfliktu a k vytvoření Palestinského státu - příležitost, kterou mezinárodní společenství nesmí promarnit.
Nacházíme se v rozhodující chvíli, která by nám mohla umožnit dosáhnout významného pokroku v mírovém procesu na Blízkém východě. Probíhající bilaterální politický dialog mezi předsedou vlády Olmertem a prezidentem Abbasem a poslední jmenování vyjednávacích týmů na obou stranách jsou odvážnými a povzbudivými kroky, které schvalujeme a podporujeme a které, doufáme, umožní přinést na mezinárodní setkání iniciované Spojenými státy americkými na podzim hmatatelné výsledky.
Doufáme, že současný průběh, na kterém se významně podílejí arabské země, umožní posunout se vpřed a vytvořit životaschopný, demokratický a nezávislý Palestinský stát, který bude v míru a bezpečí existovat po boku Izraele.
Evropská unie v rámci čtyřky i mimo ni ukázala, že je důvěryhodným nestranným partnerem, kterého cílem je dosáhnout úspěšného dialogu mezi stranami. Proto nadále cítíme závazek vůči politickému procesu, poslání vytvořit základ pro Palestinský stát a vůči podpoře hospodářského rozvoje palestinských území.
Setkání čtyřky a následně ministerské setkání ad hoc Společného výboru v New Yorku ve dnech 23. a 24. září znovu vyzdvihla podporu probíhajícímu diplomatickému úsilí ze strany mezinárodního společenství. v závěrečném sdělení ze setkání čtyřky vyjádřila Evropská unie a její partneři ve čtyřce své obavy ohledně podmínek v pásmu Gazy a zdůraznili význam pokračující humanitární a krizové pomoci, stejně jako poskytování základních služeb palestinskému lidu.
Zástupce čtyřky Tony Blair navíc upozornil na naléhavou potřebu rozvinout palestinské hospodářství a příslušné orgány jako základní podmínky správného fungování budoucího Palestinského státu. Zdůraznil význam toho, aby zástupce čtyřky vypracoval víceletý plán ekonomického a institucionálního rozvoje palestinských území. Na mezinárodním setkání dárců na ministerské úrovni, které se konalo v rámci setkání ad hoc Společného výboru, byl vyzdvižen zájem, stejně jako potřeba mobilizovat finanční a technickou pomoc těchto projektů ze strany mezinárodního společenství.
V mnoha mezinárodních zprávách se připomíná zhoršování humanitárních podmínek obyvatel na těchto územích, situace, která umožňuje zvyšování chudoby a růst násilí a podporuje radikalismus a extremismus - kruh, který je třeba rychle přerušit. Rozhodnutí Izraele z 19. září vyhlásit pásmo Gazy za nepřátelské území a předpokládaná možnost rozšíření rozsahu sankcí uvalených na pásmo Gazy by mohla, pokud k tomu skutečně dojde, zhoršit stávající situaci. Evropská unie sice uznává legitimní právo Izraele bránit se, ale zároveň zdůrazňuje potřebu, aby izraelské úřady pečlivě zvážily důsledky a vliv svých rozhodnutí na život lidí v pásmu Gazy.
Evropská unie důsledně znovu potvrdila svůj plný závazek pokračovat v humanitární pomoci pro pásmo Gazy. Unie je velkým dárcem. v roce 2006 dosáhla celková suma pomoci Unie od Komise a členských států hodnotu 688 milionů EUR. v roce 2007 Komise přidělila víc než 425 miliónů EUR rozdělených na humanitární a sociální pomoc, strategickou podporu vytvoření Palestinského státu a poradenství v oblasti hospodářských reforem. Jedním z podporovaných prostředků směřování pomoci dárců s ohledem na komplexní situaci v oblasti byl dočasný mezinárodní mechanismus, kterého platnost byla prodloužena o tři měsíce do konce roku. Komise navíc plánuje restrukturalizovat pomoc vládě prezidenta Abbase a předsedy vlády Fayada s cílem ji zefektivnit a zlepšit její přínos.
Myslíme si však, že Evropská unie by neměla nést finanční břemeno sama a že by bylo proto potřebné, aby také ostatní partneři, hlavně arabské státy, přispěli k tomuto úsilí a nesli část nákladů na budování Palestinského státu. EU zdůraznila význam znovuotevření vstupních a výstupních míst v pásmu Gazy s ohledem na zabezpečení pohybu lidí a zboží v souladu s dohodou o přístupu a pohybu.
V rámci evropské podpory se předpokládá i pomoc soukromému sektoru, který je hnací silou hospodářského rozvoje z dlouhodobého hlediska, a to hlavně poskytnutím pomoci palestinské vládě na urovnání jejích dluhů vůči soukromému sektoru. Jsou to krátkodobá řešení, při kterých se nesmí ze zřetele ztratit dlouhodobý cíl hospodářského rozvoje palestinského hospodářství a finančního odvětví. Ve skutečnosti bychom měli vyhodnotit dlouhodobou perspektivu, abychom se dokázali postupně přesunout ze současné fáze krizové pomoci do fáze pomoci hospodářskému rozvoji - tedy přechodu od stadia konfliktu k obchodu.
členka Komise. - Vážený pane předsedající, před dvěma týdny jsem byla v New Yorku. Konalo se tam mnoho setkání mezinárodního společenství na téma Palestiny. Uskutečnilo se důležité setkání čtyřky, jejíž jsem stálou členkou jako součást delegace EU, a setkání ad hoc Společného výboru největších dárců Palestině v rámci přípravy na dárcovskou konferenci, která se uskuteční pravděpodobně koncem prosince, po mezinárodním setkání, které se v tomto okamžiku připravuje.
Jak již uvedl pan úřadující předseda, hlavním závěrem je pro nás všechny to, že máme skutečně rozhodující příležitost, kdy regionální a mezinárodní partneři mohou účinně podpořit mírový proces. Musím říci, a vím, jak je to těžké, že jsem minimálně opatrně optimistická vzhledem k perspektivě závažné a důležité schůze, jejímiž hostiteli budou nyní v listopadu Spojené státy. Ráda bych poděkovala těm, kteří připomněli naše příspěvky. Dovolte mi však také říci, že jsem velmi jasně a otevřeně hovořila s našimi arabskými partnery, protože právě oni zatím ještě nepřispěli tak jako my. Důrazně jsem je vyzvala, aby pro své arabské přítele učinili totéž. Jsme připraveni plnit svou úlohu i v budoucnosti a doufáme, že toto mezinárodní setkání na Blízkém východě bude dalším krokem k pokračujícím pozitivním rozhovorům a snad, když nastane správná chvíle, také k Palestinskému státu, který bude existovat bok po boku s Izraelem v rámci bezpečných hranic.
Jsem si samozřejmě vědomá toho, že dodávka humanitární pomoci do pásma Gazy je nyní náročnější. Dva projekty v oblasti vody a hygieny financované humanitárním úřadem Komise se například musely pozastavit. Partnerům realizujícím tyto operace se nepodařilo dovézt potřebné materiály, protože dovoz položek, jakými jsou náhradní díly pro nemocnice a vodní čerpadla, byl zakázán.
Evropská komise však k této situaci nepřihlížela nečinně. Právě naopak, humanitární a energetická pomoc okupovanému palestinskému území včetně pásma Gazy dosáhla nebývalé úrovně. Nadále pokračujeme v podpoře cenné práce Úřadu Organizace Spojených národů pro palestinské uprchlíky na Blízkém východě (UNRWA) v pásmu Gazy. Pan komisaři Michel nedávno zavedl novou formu podpory prostřednictvím Světového potravinového programu s cílem reagovat na základní potřeby těch nejzranitelnějších Palestinců. Naše přímá krizová podpora pro lidi s nízkým příjmem a v sociální nouzi pokračuje prostřednictvím placení sociálních příspěvků. v září jsme vyplatili příspěvky třiceti pěti tisícům chudých rodin na Západním břehu a v Gaze. To pouze dokazuje přidanou hodnotu dočasného mezinárodního mechanismu, který dokáže účinně fungovat na celém okupovaném palestinském území. Do září přesáhl objem paliv poskytnutých do pásma Gazy hodnotu 90 milionů litrů. Toto palivo pokrývá 25 % neboli jednu čtvrtinu spotřeby elektrické energie místního obyvatelstva.
Právě z těchto důvodů jsem na poslední schůzi v New Yorku požádala čtyřku o prodloužení tohoto finančního mechanismu až do prosince. v New Yorku jsem také na několika setkáních s různými účastníky dialogu při několika příležitostech opětovně prosila o pokrok v programu přístupu a pohybu. Jsme velmi rádi, že se pan Tony Blair této problematice pozorněji věnuje a že usiluje o hospodářský rozvoj. To samozřejmě není možné bez svobody pohybu a přístupu, nemluvě o odůvodněných obavách o bezpečnost ze strany izraelské vlády. Věřím, že můžeme učinit mnohem víc a měli bychom to učinit. Bude to však vyžadovat větší politickou vůli než tu, které jsme byli svědky doposud.
Souhlasím také s Parlamentem, že uzavření přechodů do pásma Gazy má děsivé následky na životy už tak zbídačeného obyvatelstva, stejně jako na požadovanou humanitární reakci. Hraniční přechod Karni je k dnešnímu dni zavřený téměř čtyři měsíce, a proto naše pomoc musela směřovat přes přechody Karem Shalem a Sufa. Považujeme to za dočasné řešení za prvé proto, že zařízení na těchto přechodech nepostačují a výsledkem jsou dodatečné manipulační náklady - až do výšky 40 % nákladů na dodávky pomoci -, a za druhé proto, že omezení týkající se vybavení, které chceme přepravit do pásma Gazy, naši práci na projektu komplikuje.
Ve své činnosti musíme brát v úvahu také nezákonné převzetí pásma Gazy. Naše politika je v souladu s linií čtyřky a pozicí legitimní vlády Palestinské samosprávy, přičemž samozřejmě podporujeme prezidenta Mahmouda Abbase. Dne 23. září jsme my a naši partneři ze čtyřky jasně sdělili svá stanoviska. Vyjádřili jsme velké obavy z pokračujícího uzavření největších hraničních přechodů. Shodli jsme se na důležitosti nepřetržité krizové a humanitární pomoci bez překážek a vyzvali jsme k nepřetržitému poskytování základních služeb.
Dovolte mi ještě závěrem říci pár slov o situaci na Západním břehu, na který by se nemělo zapomínat. i přes nedávné oznámení ze strany izraelských úřadů o snížení počtu hraničních přechodů je pravá skutečnost, bohužel, jiná: situace se zhoršuje. Nejenže se pokračuje v politice osidlování a budování bezpečnostní bariéry, ale navíc se postavilo také 48 nových hraničních přechodů. Uvádí to poslední zpráva OTCHA.
Rozhodující je, abychom pokročili v programu o přístupu a pohybu. v opačném případě zmaříme šance na budoucí udržitelný Palestinský stát. Dovolte mi ještě dodat, že už nyní, s výhledem na další schůzi Rady pro zahraniční záležitosti, přípravy na návrh závěru jednání Rady velmi zřetelně zdůrazňují naléhavou situaci v Gaze a podtrhují důležitost nepřerušované krizové a humanitární pomoci bez překážek.
jménem skupiny PPE-DE. - Pane předsedající, opět zde stojíme a opakujeme: situace v Gaze je hrozivá. a opět všichni souhlasíme: něco je třeba udělat. Proto je pro mě ctí, že mohu jménem skupiny PPE-DE předložit toto usnesení a vítám článek 5, který plně podporuje Dohodu z Marylandu. Mám-li však být upřímná, jak si mohu být jistá, když vím, že jsme vás naléhavě žádali - i zde na tomto místě jsem vás na začátku léta žádala i já osobně -, abychom se připravili pro případ reakce na humanitární krize a vypracovali plány pro případ nenadálých událostí?
Mnozí z vás si mysleli, že jsem žádala o zahraniční intervenci. Nikoli! Pouze jsem věděla, že připravenost na humanitární operace nám pomůže reagovat rychleji, když dojde k nevyhnutnému. Je říjen a my jsme téměř nepostoupili.
Lidé v Gaze si nepochybně zaslouží naši pomoc: naše okamžité, krátkodobé a rychlé řešení. Avšak za ta léta spolupráce na Blízkém východě už všichni víme, že rychlá řešení se nepočítají. Opravdová potřeba tkví ve vyřešení příčin utrpení Palestinců.
Mnozí přítomní si myslí - a já s tím rozhodně nesouhlasím - že jedinou příčinou utrpení je Izrael. v Gaze jsem byla poprvé v roce 1990. Viděla jsem například také města Hodeida, Tanta, Benghazi, Ismailá, abych jmenovala alespoň některá jiná místa na Blízkém východě, která vypadala velmi podobně: žádna okupace, žádná vojenská intervence. Špatné řízení, korupce, nepotismus, policejní režimy - toto je jádro pudla. Musíme je pojmenovat, musíme se soustředit na to, jak můžeme pomoci těm, kteří trpí z obou stran.
Musíme se vyzbrojit trpělivostí, abychom poznali pravdu, abychom správně a objektivně analyzovali, abychom naplánovali pomoc, připravili projekty šité na míru, abychom mohli investovat peníze, učit a vést. a abychom byli nesmiřitelní. Abychom byli důrazní a zodpovědní.
Součástí problému v Gaze jsou Turci, Britové, Egypťané, Izraelci, Američané i Evropané. Ale hlavní část jsou však samotní Palestinci. Můžeme jim pouze pomáhat. Musí přestat používat vyhrůžky, urážky, násilí, terorismus a zabíjení. Musí se zbavit korupce. Musí se zbavit nepotismu a vojenských vůdců.
jménem skupiny PSE. - (NL) Vážený pane předsedající, od poloviny června, kdy se moci v pásmu Gaza chopilo hnutí Hamás, bylo jeden a půl milionu lidí uvězněných na místě, které sami obyvatelé nazývají ghettem, farmou pro dobytek. Oblast nesmí opustit dokonce ani onkologičtí pacienti. Podle stanoviska Izraele žijí na nepřátelském území. Do oblasti se dostane pouze jídlo, léky a určité humanitární zboží - lidé však nemohou žít pouze z mouky, čočky a léků.
Izraelská definice humanitárního zboží je absurdně omezující. Není možné dovézt součásti lékařských zařízení, nelze opravit systém na dodávky vody. Neustále hrozí, že Izrael přeruší dodávku energie. Hospodářství pásma Gazy se zhroutilo, lidé jsou nezaměstnaní a zoufalí a nezůstali jim už žádné peníze. Začínají se objevovat případy podvýživy. Blokáda vzbuzuje zoufalství, zlost a nenávist, nikoli mír. Pásmo Gazy zažívá nepřijatelnou humanitární krizi.
Dalším bodem je rozprava o sdělení Komise související s námořní politikou pro Evropskou unii.
člen Komise. - Vážený pane předsedající, dnešní den je pozoruhodný. Přesně před 500 lety německý kartograf Martin Waldseemüller vytvořil svou pozoruhodnou jedinečnou vizi odvážného nového světa, ve kterém byla Evropa propojená s Afrikou, Asií a Amerikou svými oceány a moři. 10. říjen je dnem, kdy portugalský král pověřil Bartolomeua Diase, aby nalezl obchodní trasu vedoucí do Asie, a ve Spojených státech dnes oslavují Kolumbův objev nového světa. Je to tedy den, kdy stojí za to si připomenout námořní svět.
Za sebe mohu říci, že jsem hrdý, že jsem sem do tohoto Parlamentu dnes mohl přijít a promluvit o nové a vzrušující námořní budoucnosti Evropy. Je to budoucnost, která staví na silném námořním dědictví, které Evropa zdědila z minulosti, která však zároveň hledí strategicky vpřed na možnosti, jak rozvinout blaho a prosperitu Evropy úzce závislé na mořích a oceánech.
Komise dnes navrhla integrovanou námořní politiku Unie na základě své vlastní zřetelné vize týkající se oceánů a moří. Za prvé během své 50leté existence dnes Evropská unie výslovně uznala, že v oblasti moří a oceánů potřebujeme jednotný přístup. Tento radikální posun má svůj původ v přesvědčivém argumentu, že námořní dimenze je dnes přítomná prakticky v každém větším problému, který se dnes týká Evropy - energie, změna klimatu, inovace, mezinárodní konkurenceschopnost, tvorba pracovních míst, ochrana životního prostředí, obchod, doprava a podobně. Ať se podíváme na kterýkoli sektor, uvidíme silné propojení mezi ním a námořním odvětvím. Bylo by nerozumné, a dokonce i krátkozraké, pokud by Evropská unie řídila tyto oblasti politik bez zohlednění jejich překrývání s námořními záležitostmi. Potřebujeme jednotnou vizi, která umožní tvorbu politik soudržným a všezahrnujícím způsobem tak, aby se v nejvyšší možné míře zvýšil potenciál těchto intenzivních a komplexních vzájemných vztahů.
V době, kdy diskuse o globálním oteplování, globalizaci a konkurenceschopnosti EU získaly novou naléhavost, jen stěží může někdo ignorovat nepopiratelnou potřebu námořní strategie, která přímo zasahuje do těchto otázek. Těší mě, že dnes můžeme oznámit, že kolegium komisařů podpořilo dokument o integrované politice, který přinese přesně to, co Evropské unii dodnes chybělo: skutečnou, jednotnou vizi týkající se oceánů a moří. Nejde přitom pouze o problematiku rybolovu nebo lodní dopravy, či obchodu nebo regionálního rozvoje, či výzkumu nebo zaměstnanosti, či životního prostředí nebo vztahu ke třetím zemím. Je to politika, která zahrnuje, která spojuje všechny tyto síly dohromady a řeší je jako vzájemný celek. Je to politika, která bude čerpat a ze které budou čerpat ostatní politiky Společenství.
Na dnešním ranním setkání kolegů jsme přijali balík dokumentů. Tento balík tvoří tři klíčové složky. První je sdělení, které poskytuje podrobnosti o zmíněné integrované námořní politice pro Evropskou unii. Doplňuje je akční plán, který vytyčuje první kroky směřující k realizaci politiky. Potom následuje sdělení, které stanovuje závěry dosažené na základě rozsáhlých a velmi úspěšných veřejných konzultací, které se konaly v průběhu jednoho roku.
Věřím, že rychle rozpoznáte podstatné prvky balíku, protože do značné míry odrážejí priority, které jste sami formulovali. Dovolte mi, abych připomněl pouze toto: nasazení sil Evropy v boji proti změně klimatu prostřednictvím výzkumu a inovací, prostřednictvím inteligentnějšího plánování s ohledem na zranitelná pobřeží a převzetím vůdčí úlohy v mezinárodních jednáních; evropská strategie námořního výzkumu a závazek excelence v oblasti technologií námořního výzkumu a inovací, pomocí nichž se budou plnit lisabonské cíle růstu a tvorby nových pracovních míst a v plné míře se využijí příležitosti, které nabízejí nové technologie; lepší regulace námořní dopravy, která pomůže vytvoření skutečného, bezbariérového evropského prostoru pro námořní dopravu na vnitřním trhu a podpoří evropský vnější obchod v současné éře globalizace; respekt vůči rozhodující úloze ve směřování hospodářského růstu a přezkoumání, jak může financování ze strany EU posílit udržitelný růst a podpořit prosperitu v odlehlých a znevýhodněných oblastech; zajištění toho, aby všechny formy rozvoje braly ohled na vliv na životní prostředí prostřednictvím rozvoje lodní dopravy, která je vnímavá vůči životnímu prostředí, snižováním rizik znečištění a podporou rybolovu založeného na ekosystémech; lepší využívání nástrojů plánování, datových sítí a horizontální koordinace s cílem podpořit rozhodování o námořním prostoru a pobřežních oblastech a zajistit mezinárodní dodržování pravidel; podpora námořních seskupení a regionálních center námořní dokonalosti, které zvýší konkurenceschopnost Evropy.
Zejména to pomůže malým podnikům, které tvoří důležitou součást technologicky vyspělého námořního průmyslu Evropy. Pomůže to realizovat obrovský potenciál růstu pobřežní a námořní turistiky a stane se to dalším prvkem zlepšení atraktivity profesionálního růstu v oblasti námořnictví.
Komise dnes přijala také sdělení zaměřené na posílení atraktivity profesionálního růstu v oblasti námořnictví, a to tím, že iniciovala posouzení výjimek, které se vztahují na námořníky a rybáře na základě různých částí pracovně právních předpisů Evropské unie. Tato oblast je citlivou a způsobuje velké obavy řadě zúčastněných stran. Dnes byl zveřejněn také základní dokument o důležitých propojeních mezi energetickou a námořní politikou Evropské unie.
Všichni víme, že před námi stojí obrovské výzvy. Pokud je chceme řešit, potřebujeme konkrétní návrhy - návrhy, které jsou dostatečně ambiciózní, aby dokázaly čelit výzvám. v minulých stoletích otevíraly moře a oceány Evropě nové a fantastické příležitosti. Nyní, na začátku 21. Století, doufáme, že objevíme vlastní moderní nový svět příležitostí. Věřím, že jsme skutečně na počátku něčeho nového. a rovněž věřím, že pokud uvedeme do pohybu opatření, o kterých podrobně hovoří dnes přijatý balík, vypravíme Evropu na cestu k objevení těchto příležitostí novým způsobem. Jak říká přísloví: "Kdo nic neriskuje, nic nezíská". Je sice pravdivé a jistě je součástí inspirace, která nás žene vpřed, je však také třeba říci, že stejně jako objevitelské výpravy v minulosti, i dnešní riziko má svou cenu.
V roce 2008 proběhne první fáze charakterizovaná sérií přípravných opatření. Ta budou vyžadovat zapojení od ostatních partnerů a s vaší podporou budeme muset zajistit potřebné financování. Tato opatření přímo navazují na myšlenky načrtnuté ve vaší zprávě ze dne 12. července, ve které jste těmto opatřením k mé velké radosti projevili jednoznačnou podporu. Existuje mnoho dalších podpůrných opatření, která už výrazně pokročila a mezi kterými je sdělení ze dne 17. října o přístavní politice, sdělení o nezákonném, neohlášeném a neregulovaném rybolovu a třetí sdělení se týká udržitelného turismu. Později budou následovat opatření týkající se námořních seskupení a námořní dopravy. Doplnění všech opatření bude předmětem diskuse dne 22. října v Lisabonu, které se zúčastní ministři 27 států zodpovědní za námořní záležitosti, mezi nimiž budou i ministři dopravy, rybolovu, životního prostředí a obrany. Tato diskuse poskytne podklady pro další jednání, které se uskuteční na prosincovém zasedání Evropské rady a jehož cílem bude schválení této politiky.
Dnešek tedy není koncem cesty, ani jejím začátkem. Je to však výrazný milník označující rozhodující posun od období úvah do období, které jste vy v Parlamentu od nás žádali a na které se my v Komisi těšíme: období činů.
Evropský parlament byl v tomto procesu klíčovým hráčem a poskytl nám neocenitelnou zpětnou vazbu. Proto bych rád znovu zopakoval svůj dík Parlamentu obecně, stejně jako zpravodajům a poslancům, kteří projevili mimořádný zájem o tento projekt. Velmi mě těšilo účastnit se mnohých slyšení a schůzí, které se v Parlamentu uskutečnily. Upřímně se těším na pokračování tohoto dialogu. Parlament zůstane centrální postavou v rozvoji této politiky. Komise si nemůže, ani nechce přivlastňovat úspěchy námořní politiky. Její úspěch závisí na zachování společného přístupu. Doufám, že můžeme počítat s vaší pokračující spoluprací.
Jak jsem již řekl v úvodu svého prohlášení, dnešek stojí skutečně za povšimnutí. Vypluli jsme na nové a vzrušující dobrodružství. Věříme a spoléháme, že toto dobrodružství přinese Evropě zvýšenou a udržitelnou prosperitu. Před sebou máme oceán příležitostí.
(DE) Vážený pane předsedající, pane komisaři, chtěl bych pronést omluvu jménem zpravodaje Parlamentu pro Zelenou knihu o námořní politice, pana Williho Piecyka. Dnes se nemohl dostavit a já mám odevzdat jeho přání všeho dobrého.
Rád bych vyjádřil uznání - jsem členem Výboru pro životní prostředí - ohledně dopravních spojení pro lodě na pevnině. Toto spojení bylo zahrnuto, a pokud lze vyslovit takové stanovisko, je to velmi dobré pro kvalitu ovzduší v Evropě, stejně jako z pohledu snížení emisí CO2. v Zelené knize o námořní politice se mluví rovněž o tom, že by se lodě měly zahrnout do systému obchodování s emisemi. Jsme teprve ve fázi prvního čtení týkajícího se zahrnutí letecké dopravy do obchodování s emisemi.
Kjótský protokol neobsahuje žádná ustanovení ani pro leteckou dopravu, a proto vzniká velmi praktická otázka: kdy chce Komise předložit návrh na zahrnutí námořní dopravy do systému obchodování s emisemi?
Paní předsedající, dovolte mi, abych při příležitosti tohoto sdělení Komise o námořní politice pro EU připomněl Parlamentu pokračující embargo, které před několika lety zavedlo Turecko na celou lodní dopravu, která je spojená s Kyperskou republikou. Toto embargo způsobuje významné škody průmyslu lodní dopravy nejen na Kypru, ale také v EU všeobecně...
Mluvím anglicky. Bylo by opravdu zajímavé, kdybychom měli tlumočení z angličtiny do angličtiny.
Mluvil jsem o embargu, které Turecko uvalilo na Kypr už před několika lety, a o tom, že způsobuje mimořádné škody nejen Kypru, který je členským státem, ale také celé EU obecně.
Dovolte mi znovu požádat Komisi, aby znásobila úsilí a přesvědčila tureckou vládu, aby zvážila své rozhodnutí nadále zachovávat toto nespravedlivé a zbytečné embargo na lodní dopravu jednoho z členských států EU.
Chápu, že musíme být vůči Turecku mírní, hodně mírní, ale naše trpělivost je u konce. Ostatně jakou námořní politiku můžeme mít, pokud lodě jednoho členského státu nemohou používat přístavy na námořní trase jiného kandidátského členského státu?
Pane komisaři, můžete nás ujistit, že se této věci budete naléhavě a vážně věnovat?
Paní předsedající, rád bych poblahopřál panu komisaři Borgovi k jeho otevřenému a vizionářskému akčnímu plánu zabývajícímu se zejména otázkami rybolovu, které mě zajímají: integrovaná síť námořního dohledu, která je podle mě zcela nevyhnutelná, pokud chceme zlepšit bezpečnost a odstranit nezákonný, neregulovaný a neohlášený rybolov; plán na zastavení používání vlečných sítí na lov u dna na otevřeném moři; plán na zlepšení podmínek lidí pracujících v rybářském průmyslu, který je jedním z nejnebezpečnějších a nejméně placených v EU; zlepšená spolupráce mezi pobřežní stráží; odstranění odpadu z výlovu a podpora akvakultury, která poskytuje 65 000 pracovních míst na plný úvazek v rámci EU - toto všechno je ohromné.
Především se mi líbí myšlenka plánu směrem k plánování námořního prostoru. Moje otázka se týká této konkrétní oblasti. Kdo to zaplatí? Některé členské státy to už udělaly. Už mají územní plány svých námořních oblastí. Myslím, že v budoucnu budou tyto plány námořního prostoru mít obchodní hodnotu. Kdo za ně bude do té doby platit?
člen Komise. - Paní předsedající, přejdu k otázce, kterou položil ctihodný poslanec, pan Groote, a která se týká emisí CO2: rád bych zdůraznil, že emise pocházející z plavidel v námořní dopravě jsou v absolutních číslech nižší než v ostatních kategoriích, jako například v letecké nebo dokonce silniční dopravě.
Na druhé straně však, pokud vezmeme v úvahu jednotlivá čísla, je pravda, že emise CO2 pocházející z jednotlivých plavidel jsou značné. Pokud chceme maximalizovat potenciál růstu námořní dopravy, má smysl konat a podpořit průmysl námořní dopravy, aby provedl potřebné kroky s cílem snížení emisí CO2. Není totiž pochyb, že námořní doprava má obrovský potenciál růstu, ale ten musíme uskutečnit ve spojení se snížením emisí CO2. Pouze tak dosáhneme toho, že námořní doprava se bude spotřebitelům jevit ještě příznivěji.
Důležité je přitom zdůraznit skutečnost, že vzhledem k tomu, že hovoříme o celosvětovém průmyslu, iniciativy by se měly uskutečnit v prvé řadě na mezinárodním fóru. Proto by se mělo vytvořit mezinárodní úsilí, ve kterém by Evropská unie měla být připravena na převzetí vůdčí úlohy v rámci Mezinárodní námořní organizace, s cílem stanovit normy v oblasti emisí CO2. Pokud by nedošlo k pokroku, Komise by zvážila jiné možnosti na dosažení účinného snižování emisí CO2.
Vraždy žen ve Střední Americe a v Mexiku a úloha Evropské unie v boji proti tomuto jevu
Následuje rozprava o zprávě pana Raüla Romeva i Ruedy jménem Výboru pro práva žen a rovnost pohlaví o vraždách žen ve střední Americe a Mexiku a o úloze EU v boji proti tomuto jevu.
zpravodaj. - (ES) Vážená paní předsedající, i když je vraždění žen globálním problémem, na světě existují oblasti, které se v důsledku závažnosti a komplikovanosti tohoto jevu staly ukázkovými příklady.
Tato místa jsou, bohužel, také zrcadly, v nichž se odráží řada problémů, které v různé míře ovlivňují společnosti řídící se sociálními modely vycházejícími z patriarchální kultury. Platí to například o Mexiku a zemích střední Ameriky.
Ve skutečnosti to bylo právě Mexiko, kde se začala formovat myšlenka a pojem vraždění žen, zvláště když zvláštní prokuratura pro vyšetřování a stíhání případů vražd žen v Mexické republice, jejíž předsedkyně poslankyně Marcela Lagardeová, uvedla, že se tento pojem týká, cituji "veškerých zločinů proti lidskosti, které tvoří kriminální činy, únosy a zmizení, která se dotýkají děvčat a žen v kontextu selhání institucí."
Zkrátka řečeno, je to zhroucení právního státu, které podporuje beztrestnost. i když se tato myšlenka ještě stále rozvíjí, někteří advokáti používají pojem vražda ženy (feminicidio) s cílem odlišit ho od pojmu vražda (homicidio)...
Řekl jsem, že i když se tento pojem stále vyvíjí, někteří lidé považují za potřebné mluvit o vraždách žen s cílem odlišit tento pojem od pojmu vražda. Důležité je to, že zdůrazňuje existenci jednoho z nejznepokojivějších jevů dnešní doby: vraždy žen jen proto, že je to žena.
Za poslední dva roky vykonal Evropský parlament mnoho práce v oblasti této problematiky a zítra 11. října, nastane důležitý milník v tomto procesu, když plénum přijme zprávu o vraždách žen v Mexiku a ve střední Americe a o úloze Evropské unie v boji proti tomuto jevu.
Práce je také výsledkem dlouhého a intenzivního procesu dialogu se všemi dotčenými odvětvími a množství kompromisů mezi politickými skupinami. Rád bych využil této příležitosti a poděkoval všem stínovým zpravodajům za jejich podporu a sdělil vám, že se tu dnes nacházejí také paní Marjo Searleová a paní Arsène Van Neirop, matky Brendy a Hester, které byly zavražděny v Mexiku.
Přijetím této zprávy se Evropský parlament postaví do jedné řady s ostatními orgány, které už k tomuto tématu vyjádřily svá stanoviska. Učinila to Rada Evropy a Organizace Spojených národů i jednotlivé parlamenty a vlády na celém světě. Její obsah bude představovat významný pokrok z pohledu definování problému, a to i proto, že různé strany převzaly odpovědnost v boji za jeho odstranění.
Jednou ze zásad, které ze zprávy vyplývají, je uznání různých existujících příčin a forem tohoto typu zločinu, jakožto výchozí bod pro všechny analýzy.
Jisté je, že například často zveřejňovaný případ města Juárez, ve kterém bylo od roku 1993 zavražděno více než 400 žen, významně souvisí se skutečností, že se jedná o pohraniční město s problémy typickými pro takové oblasti. Existuje však také řada činitelů, které vyžadují soustředění našeho úsilí a zavedení integrovaných veřejných politik.
Mezi tyto politiky patří: prevence, investování do vzdělávání s cílem zajistit rovnost pohlaví a odstranit patriarchální kulturu, zlepšení v oblasti shromažďování údajů a soudního vyšetřování, zjednodušení a urychlení nahlašování zločinů, vzdělávání a školení policie, soudců, prokurátorů a lékařů o tomto typu zločinu, monitorování lokálních podniků a nadnárodních společností, které působí v této oblasti a ve kterých jsou ženy často vystaveny neuvěřitelně zranitelným podmínkám, legislativní reformy a provedení právních předpisů na příslušných úrovních společnosti, a konečně, kladení zvláštního důrazu na podporu obětem a jejich rodinám.
Pokud však jde o poslední jmenovaný bod, musím vás informovat o skutečnosti, a je mi to velmi líto, že oběťmi se často opovrhuje, dokonce jsou označovány za zločince, a jejich rodiny jsou stíhané a dokonce obviňované za poškozování dobrého jména města nebo země pouze proto, že chtějí zvýšit povědomí o problému a protože chtějí žádat a žádají o spravedlnost.
Je zřejmé, že hlavní a největší odpovědnost za realizaci všech navržených opatření nesou vládní orgány zemí, kterých se problém přímo týká, což je v tomto případě Mexiko a země střední Ameriky.
Nesmíme však zapomínat, že Evropská unie má s Mexikem uzavřenou dohodu o přidružení, která kromě jiného obsahuje také doložku o demokracii a respektování lidských práv, a že se o podobné dohodě jedná s regionem střední Ameriky. Proto je víc než oprávněné, že evropské orgány zaujímají stanoviska a zavazují se tento problém řešit.
Nikdo by se na to neměl dívat jako na zasahování Evropské unie do vnitřních záležitostí jiné země, zejména pokud vezmeme v úvahu, že také navzdory značnému pokroku, jak uznává tato zpráva, hlavně z hlediska právní úpravy, vyžaduje závažnost problému větší úsilí a závazek ze strany celého světa, především Evropy.
Ve zkratce doufám, že jsme po všech těchto měsících dosáhli potřebné úrovně dohody a konsensu tak, abychom zítra při hlasování přijali toto usnesení většinou Parlamentu a abychom pak vyslali jasnou a rozhodnou zprávu o tom, co znamená bojovat proti násilí na ženách, zejména v oblastech, kterých se to týká.
členka Komise. - Paní předsedající, jako žena, a také jako členka Komise bych v první řadě chtěla poděkovat Výboru pro práva žen a rovnost pohlaví za obranu žen v Evropě, stejně jako na celém světě.
Na zprávu, která dnes byla představena, skutečně musíme nahlížet v kontextu celosvětového boje proti násilí souvisejícího s pohlavím. Tak se na to díváme. Děkuji mnohokrát zpravodaji, panu Romeva i Ruedovi za jeho slova.
Vraždy žen jsou tragickým tématem, které zahrnuje mnohem širší problém, a to je problém násilí na ženách, proti kterému musíme bojovat na všech úrovních: nejen lokálně, ale také globálně. Ráda bych řekla něco o tom, co my jako Komise děláme, abychom řešili otázku násilí založeného na pohlaví obecně i konkrétně. Chceme ji prosazovat prostřednictvím politiky vnějších vztahů v Mexiku a střední Asii.
Dovolte mi říci také několik slov o mé poslední návštěvě v oblasti, protože jsem tam byla právě minulý týden (ale nikoli v Mexiku). Navštívila jsem Panamu, El Salvador, Honduras a Nikaraguu. Byla jsem už v Mexiku a chystám se tam znovu pravděpodobně příští rok.
Mohu vám říci, že Komise stojí v přední linii v úsilí zabránit násilí na ženách. Dovolte mi připomenout, že 8. března 2006 Komise vydala dokument s názvem Plán rovnosti mezi muži a ženami, který stanoví vymýcení všech forem násilí založeného na pohlaví jako jednu z hlavních priorit.
Letos v březnu jsme přijali sdělení o rovnosti pohlaví v rozvojové spolupráci, které hovoří o tom, že násilí založené na pohlaví ve všech jeho podobách porušuje lidská práva žen a je skutečně závažnou překážkou dosažení rovnosti, rozvoje a míru.
Komise také podporuje projekty vzdělávání a intervencí ve prospěch zvyšování informovanosti, které se soustřeďují na zapojení všech mladistvých do programů zaměřených na změnu jejich chování ve vztahu k násilí na děvčatech a ženách.
Jak jsem již uvedla, byla jsem právě například v El Salvadoru a navštívila jsem program s názvem Pro Jóvenes. Je zaměřen na děvčata a chlapce, ale především na děvčata, která už byla v ganzích zvaných maras, nebo která by do marasů mohla vstoupit, s cílem zabránit jim v tom. Tento program na mě udělal velký dojem.
Nový evropský nástroj pro demokracii a lidská práva také poskytuje široký prostor pro činnosti v oblasti rovnosti pohlaví.
Pokud jde o situaci v Mexiku, rada bych poukázala na to, že vztahy EU - Mexiko se řídí naší globální dohodou z roku 1997, jejíž článek 1 stanoví lidská práva za základní prvek vztahů mezi EU a Mexikem. Na tomto základě později obě strany navázaly spolupráci v oblasti lidských práv a spravedlnosti, kterou považuji za plodnou, spolupráci, která se vykonává prostřednictvím různých programů Komise realizovaných mexickými federálními úřady, stejně jako prostřednictvím projektů, které vykonávají také nevládní subjekty a nevládní neziskové organizace. Mexické úřady nás neustále informují o násilí souvisejícím s pohlavím v Mexiku. Dozvěděli jsme se, že množství případů se vyřešilo a mnoho dalších se prošetřuje.
Vážená paní předsedající, 7. říjen loňského roku si zapamatujeme jako dramatický vstup do situace, která se odehrává v Rusku. v ten den byla brutálně zavražděna Anna Politkovská, která byla považována za žijící symbol poctivé žurnalistiky. Prezident Putin považuje úlohu Anny Politkovské za okrajovou a její případ je stále nevyřešený.
Poslanci tohoto Parlamentu loni v říjnu vyzvali Komisi a členské státy, aby uctily památku Anny Politkovské tím, že jako hlavní podmínku dalšího rozvoje našich vztahů si stanoví obnovu svobody médií v Rusku. Protože jen pokud vyšleme jasný signál, že si vážíme úsilí Anny Politkovské o pravdu a svobodu víc než ropy a plynu, začnou se podmínky v Rusku měnit.
Není pochyb o tom, že my v Evropě sdílíme hodnoty, za které položila Anna Politkovská život. Naneštěstí se zdá, že pan Putin tyto hodnoty nesdílí. Respekt vůči Anně Politkovské nás zavazuje, abychom to prezidentu Putinovi dali na nejbližších summitech srozumitelně najevo.
Podle hodnocení, které v této záležitosti provedly některé nevládní mezinárodní organizace, je provádění směrnice týkající se zoologických zahrad do rumunské právní úpravy považováno za jedno z nejlepších v Evropě.
Avšak zajistit, aby bylo 41 rumunských zoologických parků v souladu s evropskými normami do stanovených lhůt, tj. do konce tohoto roku, se zdá být nemožné.
Na základě tlaku této lhůty a podmínek stávajícího partnerství veřejného a soukromého sektoru podporuji nutnost okamžitého uplatnění společného akčního plánu, který spočívá v těchto prioritních krocích: vypracovat vnitrostátní studii na zařazení stávajících zoologických zahrad, zorganizovat krizový záchranný tým a dočasně zabránit reprodukci zvířat.
Považuji za potřebné ponechat určitý čas na realizaci tohoto plánu před rozhodnutím o uzavření zoologických zahrad, které nesplňují zákonné požadavky.
(PL) Vážená paní předsedající, navzdory mnoha poznámkám, které zazněly v této sněmovně vůči panu Schulzovi, nepřestal se svými útoky a urážkami na adresu poslanců Evropské unie, které nejsou hodné tohoto Parlamentu.
Jako člověk, který zastává důležitou funkci v orgánu Společenství, zasahuje do vnitřních záležitostí jednoho členského státu a soustavně uráží jeho zástupce. Většinu z poslanců tohoto Parlamentu by ani nenapadlo zasahovat do demokratických voleb národů EU. Zajímalo by mne, jak by se tento pán cítil, kdyby nějaký poslanec EP vyzýval německý lid, aby změnil svého kancléře, protože v Německu existují organizace, které zákonně šíří nacistické myšlenky a ohrožují hranice mezi Evropskými státy. Myslím, že tento pán lituje, že se narodil tak pozdě, v nesprávné historické epoše.
Vážený pane předsedající, pan Pöttering dnes vydal prohlášení ke světovému/evropskému dni proti trestu smrti a řekl, že odmítá trest smrti "v jakékoli formě".
Zdá se, že předpokládá, že s ním budeme všichni souhlasit. Já však nesouhlasím. Minulou neděli byl pouhou míli od mého domu v Londýně, ve Westhamském parku, ubodán nevinný 17letý chlapec, Rizwan Darbar, pouze proto, že se podle zprávy pokusil zabránit krádeži mobilního telefonu svého přítele.
V Británii to není nic neobvyklého. Stále častěji bývají nevinní lidé zastřeleni, ubodáni a ubiti k smrti. Proč je tomu tak? Protože zloději a zločinci se nebojí zákonů. i když je chytí a usvědčí, často dostanou jen velmi mírný trest. Osobně bych byl rád, pokud by se trest smrti v Británii obnovil pro pachatele tohoto druhu vražd.
To, samozřejmě, není možné, dokud budeme v Evropské unii, což je o důvod víc pro to, abychom z ní vystoupili.
Pane předsedající, už jsem se dnes zmínil o Libyi a chci se k ní znovu vrátit. Libye byla po právu donucena zaplatit za teroristické zvěrstvo v Lockerbie, ale jako globální sponzor terorismu ještě musí přistoupit na plné odškodnění. Odporné tažení strachu hnutí IRA dosáhlo nejvražednějšího vrcholu, když získala do výzbroje libyjský semtex, co umožnilo Martinu McGuinnessovi a ostatním vůdcům jeho vojenského výboru rozpoutat nejkrutější fází svého boje. Bez Libye by mnoho nevinných lidí nebylo zemřelo. Proto chci dnes v tomto Parlamentu podpořit současnou kampaň skupiny obětí v Severním Irsku s názvem FAIR, požadující, aby byla Libye pohnána k mezinárodní odpovědnosti a byla přinucená zaplatit odškodné jako v případě Lockerbie. Stejně jako EU naléhala na Libyi v případě bulharských zdravotních sester, měla by podpořit spravedlnost pro oběti hnutí IRA a donutit Libyi, aby přistoupila na urovnání v rámci soudního sporu, který je proti ní veden ve Spojených státech amerických na podnět skupiny FAIR.
(RO) Parlament prostřednictvím Výboru pro rozpočet učinil mimořádně důležité rozhodnutí.
Prostřednictvím 30 % rezerv vzniklých z administrativních výdajů na Evropský sociální fond, Evropský fond pro regionální rozvoj i Fond soudržnosti vysíláme Evropské komisi zřetelný signál.
Ke schválení operačních programů by mělo dojít v rámci lhůty, kterou stanovují evropské směrnice, v tomto případě jsou to čtyři měsíce.
I když Rumunsko patřilo mezi první země, které tyto dokumenty předložily už v lednu, dva z nejdůležitějších operačních programů k dnešnímu dni ještě nebyly schváleny. Hovořím o operačním programu na rozvoj administrativních kapacit a operačním programu pro lidské zdroje.
Vezmeme-li v úvahu skutečnost, že nejsme jediným členským státem v této situaci, ráda bych znala důvody, pokud nejsou byrokratické, které způsobují, že Komise odložila své schválení na listopad.
Podle společného prohlášení, které jsme přijali spolu s Radou po smírčím řízení 13. července, by měla Komise zajistit rychlé schválení programů a projektů členských států a předložit plán na jejich přijímání.
Pane předsedající, vítám příležitost zmínit se o zprávě o průmyslových vztazích v poštovním odvětví, kterou právě zveřejnila Evropská nadace pro zlepšení životních a pracovních podmínek. Škoda, že tato zpráva nebyla dostupná dříve, než jsme hlasovali o poštovních službách. Ale i nyní ji lze považovat za včasné varování pro všechny vlády, které hodlají privatizovat své poštovní služby v průběhu několika příštích let.
V EU jsme se zavázali k lisabonskému programu většího počtu pracovních míst a lepších pracovních míst. Tato zpráva, bohužel, ukazuje, že privatizace poštovního odvětví zatím přinesla méně, ale hlavně horších pracovních míst s horšími pracovními podmínkami.
Ve zprávě se uvádí, že od začátku procesu liberalizace klesl vývoj platů v odvětví ve všech zemích kromě tří pod průměrnou úroveň. Co je však rozhodující, ve všech zemích existuje platový rozdíl mezi zaměstnanci hlavních poskytovatelů služeb a zaměstnanci nových nebo alternativních poskytovatelů.
Pokud situaci ponecháme bez kontroly, cituji ze zprávy: "naruší se pracovní podmínky, což povede k prohloubení konfliktů v pracovněprávních vztazích". Privatizace poštovních služeb zatím v lisabonském testu selhává.
. - (PL) Vážený pane předsedající, v průběhu stávajícího funkčního období Evropského parlamentu jsem vícekrát vyzývala k ukončení diskriminace Poláků, především katolíků. Také nyní jsme svědky požadavků ze strany jistých médií na odepření dotací pro Univerzitu sociální a mediální kultury, které jsou projevem jednoznačné diskriminace a jsou motivovány jinými kritérii, než je vnitřní hodnota.
Obvinění, která určitá média vznesla proti této instituci, nejsou ničím jiným než nactiutrháním ze strany lidí, kteří kdysi zotročovali Polsko a Poláky. Ani dnes v době demokracie si nedokážou zvyknout na ztrátu absolutní moci. Univerzita, která žádá o finanční pomoc, poskytuje vzdělání a odbornou přípravu v rámci systému univerzálních hodnot, zejména studentům z chudých rodin.
Zpřísnění kritérií a odmítnutí fondů v důsledku honu na čarodějnice v médiích, zvláště v roce rovných příležitostí pro všechny, by podle nás bylo nejen projevem diskriminace ve vztahu k náboženství a přesvědčení, ale i známkou uplatňování totalitních metod, které jsou v protikladu k proklamovaným hodnotám, normám a požadavkům Evropského práva.
Následuje zpráva pana Jorga Chatzimarkakise jménem Výboru pro zemědělství a rozvoj venkova k návrhu nařízení Rady, kterým se mění nařízení (ES) č. 1290/2005 o financování společné zemědělské politiky - C6-0116/2007 -.
místopředseda Komise. - Pane předsedající, děkuji Vám za příležitost říci několik slov ke zprávě o nařízení 1290/2005 o financování společné zemědělské politiky. v první řadě bych chtěl poděkovat panu Chatzimarkakisovi a členům výboru za jejich úsilí.
Návrh Komise obsahuje dva body, které mají politický význam. První hovoří o zajištění potřebného ověření příslušné části článku 53b nařízení o finančních pravidlech, který stanoví, že povinnost transparentnosti a následného uveřejnění příjemců ze strany členských států musí být zabezpečená právními předpisy daného odvětví.
Druhý hovoří o posílení mechanismu, kterým se zajistí finanční disciplína prostřednictvím nového mechanismu snížené či pozastavené zemědělské pomoci, který je strukturovanější a transparentnější než stávající mechanismus už stanovený v nařízení, a o zavedení možnosti pro Komisi provádět finanční nápravy v případě nedodržení následných kontrol.
Komise výrazně podporuje otevřenost a transparentnost. Jedním z prvků je právo veřejnosti vědět, co se děje s finanční pomocí Společenství, a vidět, komu jsou tyto částky přidělovány. Článek 53 nařízení o rozpočtových pravidlech stanoví, že členské státy by měly uveřejnit ex post seznam příjemců. Kontrolu této všeobecné povinnosti, pokud jde o výdaje z fondů EAGGF a EAFRD, upravuje návrh Komise.
Komise trvá na tom, aby tyto informace zveřejňovaly členské státy, protože na základě společného řízení jsou ve spojení se zemědělskou obcí, a tím pádem mají lepší pozici než Komise z hlediska ověřování informací určených ke zveřejnění. Jsem velmi vděčný za vaši podporu v této oblasti.
Komise se bude inspirovat některými pozměňovacími návrhy, které byly předloženy při přijímání prováděcích právních předpisů. Nebylo by však v souladu s cílem zlepšené tvorby právních předpisů a jejich zjednodušování, pokud by se do nařízení Rady dostaly všechny, někdy i velmi technické, podrobnosti.
Dovolte mi však objasnit jednu skutečnost. Příjemci budou předem informováni, že určité informace musí být zveřejněny, přičemž zveřejnění bude v plné míře respektovat platné právní předpisy týkající se ochrany soukromí.
Jak víte, v nařízení 1290/2005 už existuje mechanismus snížení či pozastavení plateb. v porovnání s ním nabízí navrhované ustanovení nový transparentní a účinný mechanismus, který umožní další zjednodušení existujících možností snížit nebo pozastavit platby členskému státu v případě závažných a trvalých nedostatků ve vnitrostátních kontrolních systémech.
Výhodou tohoto nového ustanovení je, že se určité prvky stanovují předem, čímž se zajistí účinnější využití tohoto nástroje. Není třeba dodávat, že fungující mechanismus snížení bude nadále platit i u ostatních případů. Pozměňovací návrhy zaměřené na snížení účinnosti mechanismu snížení však nejsou pro Komisi přijatelné.
Konečně jsem zaznamenal celkem velký počet pozměňovacích návrhů zaměřených na další posílení celkového systému řízení zemědělských výdajů, které nesouvisí s naším návrhem. Proto si myslím, že předkládaný text je vyvážený a že bychom měli dát všem zúčastněným subjektům čas uvést ho do praxe dříve, než zvážíme případné změny pravidel, které ostatně nabyly platnosti teprve před necelým rokem.
zpravodaj. - (DE) Pane předsedající, pane komisaři, dámy a pánové, velké díky za to, že jste si našli čas a že jste dnes večer přišli i navzdory pozdní noční hodině. Problematika, o které diskutujeme, není bezvýznamná ani okrajová. Hovoříme o společné zemědělské politice. Rád bych začal tím, že Parlamentu připomenu, co tato společná zemědělská politika ve skutečnosti znamená pro velkou většinu našich téměř 500 milionů občanů. Tyto rozpravy pléna se ostatně vedou kvůli našim občanům.
Jednak jsme si však mohli všimnout, že mnoho občanů považuje společnou zemědělskou politiku v první řadě za reklamu EU - naneštěstí však mimořádně špatnou. Vývozní dotace, údajně nespravedlivý obchod se zeměmi třetího světa, skandály s krmivy, protesty farmářů, nadměrné dotace, geneticky modifikované rostliny - počet negativně vnímaných témat souvisejících se společnou zemědělskou politikou je nesmírný a nevyzpytatelný.
Přešlapy ve společné zemědělské politice významně přispěly k chabé reputaci EU v mnoha částech Evropy. Dámy a pánové, tuto reputaci však dnes večer z rukou nesmyjeme. Tato zpráva by však mohla, pokud ji Rada podpoří, dát společné zemědělské politice nový směr. Směr, který bude bližší k představám většiny občanů.
Rád bych začal jednáním o návrhu Komise ještě jednou. v podstatě ji tvoří čtyři prvky: transparentnost, tj. zveřejnění jmen příjemců zemědělských plateb; zavedení možnosti pozastavení plateb členským státům podle prvního pilíře v případě závažných porušení v jejich řídících a kontrolních systémech; zkrácení časových lhůt na audit Komise, pokud členské státy nedodrží své povinnosti v oblasti kontroly (výjimky z takzvaného 24mesačního pravidla); a přizpůsobení výkonných pravomocí. z politického hlediska jsou pro EP jistě mimořádně důležité návrhy o transparentnosti. s nimi Komise konečně realizuje rozhodnutí Rady a Parlamentu o rozpočtu na rok 2007.
Obecně tento projekt vřele vítám, i když návrh Komise přichází poměrně pozdě, pravděpodobně zčásti kvůli zapracování dalších skutečností do textu. Prováděcí nařízení Komise týkající se fondu EAFRD už předpokládají uveřejnění jmen všech příjemců plateb z druhého pilíře. Také ostatní fondy (Evropský fond regionálního rozvoje, Evropský fond pro rybolov, Fond soudržnosti) už všechny obsahují pravidla o uveřejňování. Rozhodnutí o rozpočtu způsobilo, že transparentnost v podstatě přestala být kontroverzní: už to není otázka zda, ale jen jak. Jedenáct členských států už v plné míře zveřejňuje všechny platby.
Proto potřebujeme větší transparentnost. Nedostatek transparentnosti umožnil vznik pomluv a dezinformačních kampaní, které poškodily společnou zemědělskou politiku víc než příležitostná skutečná chyba. Problémy se týkají pouze otázky jak: Komise neposkytuje víc informací o postupu a chce stanovit všechna podrobnější ustanovení prostřednictvím prováděcích nařízení. Protože se dostáváme do oblasti zasahování do práva ve vztahu k osobním údajům, moje zpráva navrhuje určitá objasnění týkající se údajů, které se mají zveřejnit a za jakých podmínek. Výslovně navazují na stanovisko Evropského inspektora ochrany údajů. Navzdory touze po rychlé aplikaci musíme brát ochranu údajů velmi vážně. Evropský parlament to také činí.
Zpráva má tyto cíle: větší transparentnost a zároveň jasnější požadavky na ochranu údajů. Navíc musíme informovat veřejnost. Jak lze dosáhnout takto vyváženého jednání?
Podle mě je nevyhnutelné nejprve informovat dotčené strany, a pokud čísla nemají žádný význam, nejedná se o transparentnost. Proto navrhuji jasnější rozlišování, například podle účelu intervencí. Ve zprávě se navrhuje jméno, platba a místo trvalého pobytu nebo podnikání. Dnes transparentnost znamená uveřejnění na internetu. Uvažujeme o vytvoření všeobecné internetové platformy s odkazy ze strany Komise. Záleží na členských státech, aby informace doplňovaly příslušnými vysvětleními.
Pokud to budou členské státy považovat za vhodné, mohou uveřejňovat informace na regionální úrovni. Různé databáze se musí propojit.
Otázka toho, který subjekt má zveřejnit informace, je v Radě velmi kontroverzní. Finanční řízení je smíšené a členské státy tak mají jasnou odpovědnost - také podle článku 53b rozhodnutí o rozpočtu. Zveřejňování Komisí by mohlo navíc vyvolat problémy zákonné ochrany, protože osoby, kterých by se nesprávné zveřejnění dotklo, by se musely obracet přímo na Evropský soud prvního stupně. To není citlivé vůči občanům, ani nijak zvlášť transparentní. Návrh Komise je jednodušší, transparentnější, méně těžkopádný z pohledu řízení a vnímavější k občanům, a proto má moji podporu. Je v souladu s ustanoveními ve všech ostatních oblastech (strukturální fondy a pravidla vztahující se do dnešního dne na druhý pilíř).
Protože se na zveřejňování informací musíme nahlížet v kontextu rozpočtové kontroly, moje zpráva navrhuje (mírný) paušální poplatek v případě neuveřejnění informací. Pokud jde o sankční snížení financování, musím říci, že ho rozhodně podporuji, ale jsou tu jisté oblasti, kde bych rád viděl větší míru zohledňování zásady proporcionality.
Můj kolega poslanec pan Mulder ve Výboru pro rozpočtovou kontrolu předložil návrhy týkající se rozpočtového hlediska materiálu, které mohu bezvýhradně podpořit. Ve svém stanovisku vyjádřil Výbor pro rozpočtovou kontrolu své názory na hlediska transparentnosti, kterés do značné míry odpovídají mým návrhům.
Dámy a pánové, a především členové Rady, Výbor pro zemědělství a rozvoj venkova tuto zprávu jednomyslně přijal. Doufám, že zítra se při hlasování také dosáhne velké většiny. Prosím Radu a Komisi, aby brala vážně tuto volbu zástupců evropského lidu.
Není pochyb o propojení této zprávy a způsobu, jak se k ní a k očekávané kontrole stavu staví všechny dotčené subjekty. k tomuto tématu se bez pochyby vrátíme při řešení problematiky kontroly stavu.
jménem skupiny PPE-DE. - (DE) Pane předsedající, jsem velmi zavázán kolegovi panu Chatzimarkakisovi. Předložil zprávu, kterou může skupina Evropské lidové strany (křesťanští demokraté) a Evropských demokratů v každém směru podpořit.
Je zde však oprávněná otázka, zda jsme takové nařízení vůbec potřebovali. Vyvolá intenzivní diskusi, protože jeho obsah je náročné vysvětlit občanům. Proto si myslím, že je dobré, aby se zemědělcům dostalo vysvětlení důvodů plateb při zveřejnění jejich podrobností. Naši zemědělci skutečně hodnotně přispívají naší společnosti, den za dnem nám dodávají potraviny, starají se o naši kulturní krajinu a ve velké míře přispívají k fungování venkovských oblastí.
Transparentnost však nemůže být jednosměrná, musí se vztahovat na obě strany. Proto moje skupina podporuje výzvu zprávy, aby se uživatelé při používání informací přihlašovali a registrovali. Jak právě uvedl můj kolega, stejně důležité je, aby tato směrnice nerušila platnost ustanovení na ochranu údajů, zejména ustanovení členských států.
V zájmu rovného zacházení bych však chtěl požádat Komisi, aby představila nařízení zajišťující transparentnost také například v nevládních organizacích. Jsem přesvědčen, že v případě nevládních organizací se na pochybné projekty dostává více fondů EU než v odvětví zemědělství. Zpráva dává možnost ukázat veřejnosti, proč se peníze daňových poplatníků utrácejí na zemědělství. Správné použití zprávy umožní úspěšně ukázat veřejnosti velký význam evropského zemědělství a v tom případě směrnice o transparentnosti splní svůj účel.
Důsledky dohody mezi Společenstvím, členskými státy a společností Philip Morris o posílení boje proti podvodům a pašování cigaret a pokrok při dodržování doporučení vyšetřovacího výboru Parlamentu (rozprava)
Dalším bodem je zpráva pana Barta Staesa jménem Výboru pro rozpočtovou kontrolu o dopadech dohody mezi Společenstvím, členskými státy a společností Philip Morris o zintenzivnění boje proti podvodům a pašování cigaret a o pokroku dosaženém při zavádění doporučení vyšetřujícího výboru Parlamentu pro tranzitní režim Společenství
zpravodaj. - (NL) Pane předsedající, pane komisaři, dámy a pánové, zprávy Výboru pro rozpočtovou kontrolu často obsahují celkem špatné informace - vždyť je to výbor EP pro boj proti podvodům. Obvykle se týkají slabých stránek, nesrovnalostí a triků, někdy dokonce i podvodů a lží. Dámy a pánové, jsem rád, že dnes mohu předložit zprávu o něčem pozitivním, zprávu o úspěchu, zprávu, která ukazuje, jak může spolupráce mezi Evropskou komisí, Evropským parlamentem a členskými státy zajistit vyřešení problémů.
Jaké jsou souvislosti? Začátkem 90. let byly podvody plynoucí z pašování cigaret velkým obchodem. Stovky milionů ECU - tehdy jsme ještě místo eura používali ECU - zmizely v kapsách zločinců na úkor rozpočtu Evropské unie a rozpočtů členských států. v roce 1994 ještě úřad UCLAF - předchůdce dnešního úřadu OLAF - vytvořil pracovní skupinu zaměřenou na cigarety. v letech 1996 a 1997 přezkoumal vyšetřovací výbor EP, který byl, mimochodem, úplně prvním vyšetřovacím výborem zřízeným na základě Smlouvy o Evropské unii, všechny aspekty přechodných podvodů.
Vyšetřovací výbor zjistil, že systém monitorování v tranzitním odvětví byl zastaralý. Nákladní automobily v tranzitu musely mít doklad oražený celním úřadem na místě, kde zboží vstupovalo do Unie, následně prošel Unií a ten stejný doklad orazil celní úřad na místě, kde zboží Unii opouštělo. Tento doklad se následně musel poslat celnímu úřadu země dovozu. v této souvislosti vznikalo obrovské množství problémů. Doklady se vracely příliš pozdě: někdy také za tři až čtyři měsíce. Pak tu byl problém zapomenutých dokladů a zapomenutých razítek. Proto jedno z nejdůležitějších doporučení, které vyšetřovací výbor navrhl, bylo nahradit celý tento archaický systém založený na papírech a razítcích systémem založeným na počítačích.
Tento nový tranzitní systém s využitím počítačů (NCTS) se postupně zavedl a nyní funguje ve všech členských státech. Celním úřadům pomáhá zjistit v reálném čase, zda zboží nezákonně neuniká celnímu dohledu, a tak představuje ohromný pokrok. To samozřejmě nemůže zabránit tvorbě falešných prohlášení, a právě proto žádáme Komisi, aby vytvořila systém i pro tento problém, aby se zabránilo falešným prohlášením o zboží. Zároveň žádáme, aby úřad OLAF dostal přímý přístup k tomuto systému založenému na počítačích.
Jak jsem již řekl, vyšetřovací výbor se soustředil na problém cigaret. Cigarety se přepravovaly přes území od jedné hranice ke druhé, ale velmi často toto zboží, tyto cigarety, skončily na černém trhu. Velmi často byly dokonce propašované zpět do Unie. Vedlo to k rozsáhlým problémům, někdy dokonce i k násilí. v Itálii byli například dva agenti finanční policie zavražděni.
Celkové vyšetřování odhalilo i to, že některé tabákové společnosti byly s pašeráky spolčené. Na základě této informace Komise spolu s několika členskými státy zahájila soudní při ve státě New York proti společnosti Philip Morris. Postupně začalo být společnosti Philip Morris jasné, že toto řízení může jen stěží vyhrát, a v roce 2004 bylo dosaženo dohody se společností. Výměnou za 1,25 miliardy USD rozložených na 12leté období Komise a členské státy stáhly žalobu u soudu ve státě New York.
Druhá část dohody se společností Philip Morris je pravděpodobně ještě důležitější. Obsahuje ustanovení o spolupráci mezi Philip Morris a Evropskou unií při sledování a hledání cigaret. Pokud by celní úřady našly náklady cigaret a pokud by nebyla dodržena ustanovení této dohody, společnost Philip Morris bude zavázaná okamžitě zaplatit celní poplatky, kterým se chtěla vyhnout - přičemž číslo, o kterém hovoříme, může dosáhnout i výšky 1,5 milionu EUR za kontejner cigaret.
Znovu opakuji, že toto je zpráva o úspěchu: ukazuje, jak dokážou Parlament a Komise spolupracovat. Chci však vyjádřit i několik kritických poznámek. Při rozdělování částky 1,25 miliardy USD mezi Komisi a členské státy pouze 9,7 % dostala Komise a lví podíl směřoval do členských států. Nemyslím, že je to spravedlivé, zejména když úřad OLAF a Komise vykonaly většinu práce.
Druhá kritika je, že podle povahy dohody se tyto prostředky měly použít na boj proti podvodům. Komise vykonala svou práci. Část těchto prostředků použila na program Hercules II. Na druhé straně členské státy nechaly tyto peníze jednoduše plynout do svých pokladen, i když je měly ve skutečnosti použít na lepší vybavení svých vyšetřovacích služeb, například celních služeb, a na posílení boje proti tomuto typu podvodů.
Zrekapituluji to, pane předsedající, je to skutečně příběh o úspěchu, který by se mohl použít i na jiné produkty, jako alkohol a určité zemědělské produkty. Doufám též, že tato zpráva dodala pozitivní nádech důležité práci vykonané pánem Kallasem a Komisí, stejně jako naším Parlamentem v boji proti podvodům.
místopředseda Komise. - Pane předsedající, musím poděkovat panu Staesovi za jeho zprávu z vlastní iniciativy a Evropskému parlamentu za podporu těchto otázek a nacházení řešení v této náročné problematice.
Ve svém prohlášení budu nejprve mluvit o tranzitním systému Společenství, za který zodpovídá můj kolega, pan Lázló Kovács. Evropský parlament gratuluje k úspěšnému zavedení nového přechodného systému s využitím počítačů. Je to skutečně obrovská změna ve srovnání se zastaralým postupem, který se opíral o papírovou formu. Aktualizovaný systém bude plně zaveden 1. července 2009.
Řízení rizik je moderní kontrolní nástroj. Komise aktivně zavádí rámec řízení celního rizika s cílem lépe zaměřit kontroly. Momentálně s členskými státy stanovujeme kritéria, priority a informační platformy. Nový systém poskytne také možnost pravidelného monitorování účinnosti provedené analýzy rizika. Plánovaný rozvoj přechodného informačního systému zaměřeného na boj proti podvodům posílí kapacitu na analýzu a odvrácení rizik v případě přechodných podvodů, zpočátku ve vztahu k citlivému zboží a později pro všechny druhy zboží v tranzitu. Podmínkou je, aby členské státy umožnily Komisi větší přístup k údajům o pohybu v novém automatizovaném tranzitním systému (NCTS). Zmrazení dalšího financování NCTS, které navrhuje tato zpráva, by však pro potřebný další rozvoj efektivnější tranzitní kontroly bylo kontraproduktivní.
Několik slov k podvodům na dani z přidané hodnoty. Ve své zprávě ukázala Sněmovna lordů Spojeného království na mnoho činitelů, které provázejí fenomén podvodů chybějících hospodářských subjektů. Nevidíme však žádny důkaz o tom, že slabiny přechodného systému vedly k podvodům s DPH. Rád bych vysvětlil, že i když tranzit nepatřil mezi priority během kontrol tradičních vlastních zdrojů v letech 2001 až 2006 během změny, nebyl ani opomenut. Výsledkem mnoha kontrol bylo vyžadování plateb z vlastních zdrojů a podílu. Tento přístup představuje účinné využití kontrolních zdrojů Komise a vyhýbá se návratu k auditům ex ante.
Rád bych se nyní vrátil k dohodě o předcházení podvodům se společností Philip Morris International, která spadá do mé působnosti. Musím poděkovat Parlamentu za jeho neustálou výraznou podporu. Komise rozhodně prohlásila, že doufá, že tato dohoda může sloužit jako model pro podobné dohody s jinými společnostmi. Pokud jde o finance plynoucí z této dohody, nový program Hercule získal v Řecku financování určené na boj proti pašování a falšování cigaret, což jsou nové přidané cíle. Zvažujeme, zda by bylo program možné použít na financování laboratoří, které by ověřovaly pravost cigaret.
Musím také říci - a pan Staes to také velmi dobře ví - že distribuce peněz byla skutečnou noční můrou, a tou také zůstane v dalších finančních obdobích. Samozřejmě, velmi mě těší podpora a soustavný zájem Parlamentu o používání těchto prostředků, protože i já mám zájem na tom, aby tyto prostředky byly použity na účely boje proti pašování cigaret a jiným druhům podvodů.
Pokud jde o statistické údaje o zabavení, většina členských států čtvrtletně informuje Komisi o částkách. Ne všechny členské státy však uvádějí značky, které zabavily, což znamená, že nejsou dostupné žádné kompletní údaje. Ve sděleních o zabavení ze strany členských států se navíc ne vždy rozlišuje mezi originálními a falšovanými cigaretami, zčásti proto, že to není důležité pro účely stíhání delikventů a výběru cel a daní, a zčásti proto, že je někdy velmi těžké rozlišit mezi falšovanými a pravými cigaretami. Nadále vyzýváme členské státy, aby poskytovaly kompletnější údaje.
Komise chce na toto téma vypracovat zprávu od úřadu OLAF, jak to navrhoval Parlament, ale podle mě by bylo přínosnější počkat do roku 2010, kdy bude dostupný komplexnější přehladí. Důvodem je, že nás v celní oblasti čeká mnoho důležitých změn a zpráva v roce 2008 by byla pouze dočasná a odrážela by stav v daném časovém okamžiku.
jménem skupiny PPE-DE. - (FR) Pane předsedající, pane komisaři, dámy a pánové, moje první slova budou gratulace zpravodaji, Bartu Staesovi, kterému se podařilo vytvořit skvělou zprávu k náročnému tématu nedostatků v tranzitním systému Společenství. Jsem velmi vděčný také Evropskému účetnímu dvoru, který ve své zprávě z prosince 2006 velmi jasně poukázal na rozsah tohoto problému.
Z tohoto hlediska jsem zklamaný, že si pleteme dopady dohody se společností Philip Morris, kterou si musíme pamatovat jako dohodu, jejímž cílem je zastavit soudní proces, a nikoli jako dohodu o partnerství, se závažným problémem tranzitu ve Společenství. z tohoto důvodu jsem předložil pozměňovací návrh jménem skupiny PPE, který se zaměřuje na zabránění nedorozumění.
Pokud jde o průmysl, navrhuji, aby Evropská unie a celý tabákový průmysl společně financovaly program boje proti pašování a falšování cigaret.
Své připomínky však chci soustředit na nedostatky přechodného systému Společenství. Evropská komise nám hovoří, že posilnila celní přechodný systém zavedením moderního, robustního systému s využitím počítačů. Zapomíná však, že i když je takový počítačový systém potřebný, nikdy nestačí. a skutečností je, že samotný systém má svoje nedostatky. Má nedostatky, protože ho řídí úřady členských států, což znamená - jak na to celkem správně upozornil zpravodaj i Evropský účetní dvůr - že členské státy uplatňují nová tranzitní pravidla Společenství s vážnými slabinami.
Parlament v roce 1997 zřídil vyšetřovací výbor, který jasně uvedl, že by EU měla vytvořit rámec, který umožní jednotné fungování celních služeb. a k tomu máme velmi daleko.
V roce 2005 náš kolega poslanec Herbert Bösch ve své skvělé zprávě zdůraznil rozsah problémů a potřebu bojovat proti podvodům a chybám. Dámy a pánové, realita je taká, že tato zpráva nás vyzývá v širších souvislostech uvažovat o kvalitě našeho celního systému, našich finančních okruzích a všeobecnější ochraně finančních zájmů Evropské unie.
jménem skupiny PSE. - (DE) Vážený pane předsedající, tuto zprávu výslovně vítám. Je skvělá. Pojem "zpráva z vlastní iniciativy" není úplně přesný. To, co děláme, pouze navazuje na předmět prvního parlamentního vyšetřovacího výboru a budeme v tom pokračovat. Nechci si stěžovat, ale je ostuda, že to musíme dělat v tak pozdní hodinu. Se zájmem jsem se díval na seznam řečníků a skupin, kteří dnes žádali o slovo na toto téma. Zdá se, že je vždy o něco jednodušší stěžovat si na skandály v EU, než pracovat na konkrétních, pozitivních řešeních. Cesta je někdy dlouhá - hovoříme o cigaretách - ale vyplatí se po ní vydat. Děláme pokroky a zpráva pana Staesa to jasně dokazuje.
Samozřejmě, že v této oblasti ještě musíme bojovat s nedostatečnou evropskou integrací. Někteří ministři financí stále nedokážou odolat jednoduchému malému zvýšeni daně na tabák, pokud začne státní pokladna působit poněkud prázdně, za což se jim dostává pochybné chvály od některých politiků či jiných. Říkám pochybné, protože spotřebitelé cigaret jednoducho přejdou na pašované nebo čím dál častěji na falešné cigarety. Zisk z tohoto druhu podvodu směruje přímo do rukou organizovaného zločinu.
Skutečnost, že dnes večer máme všichni důvod k oslavě pokroku, mě nutí k tomu, abych Parlamentu připomněl událost, která Evropě a zejména Komisi už nedělá takovou čest. Existuje důkaz o tom, že v období let 1992 - 2001 bylo do EU přes Černou Horu propašovaných přibližně 10 000 kamionových nákladů cigaret. Směřovaly konkrétně do Itálie. Jde pravděpodobně o největší podvod proti rozpočtu EU všech dob. Úřad státního žalobce v německém Augsburgu zaslal v této souvislosti 60 žádostí o právní pomoc. Ve Švýcarsku došlo k přiznáním, usvědčením a podobným postupům. Evropská unie však nepředložila žádné požadavky na vymáhání vlastních prostředků proti Republice Černá Hora. Pane komisaři, byl bych rád, kdybych se mohl postavit před své daňové poplatníky a říci: "I tuto záležitost jsme prověřili."
Dohody o letecké dopravě mezi ES a Spojenými státy americkými (rozprava)
Dalším bodem je zpráva, kterou předkládá pan El Khadraoui jménem Výboru pro dopravu a cestovní ruch o návrhu rozhodnutí Rady a představitelů vlád členských států Evropské unie, kteří se sešli v rámci zasedání Rady, o uzavření Dohody o letecké dopravě mezi Evropským společenstvím a jeho členskými státy na jedné straně a Spojenými státy americkými na straně druhé [8044/3/07 - - C6-0210/2007 -.
místopředseda Komise. - (FR) Vážená paní předsedající, dámy a pánové, vážený pane El Khadraoui, Parlament nám při podepisování první dohody mezi ES a Spojenými státy o letecké dopravě 30. dubna ve Washingtonu výrazně politicky pomohl.
Podpořením dohody 14. března, ještě předtím, než Výbor pro dopravu a cestovní ruch předložil své oznámení, Parlament sehrál velmi rozhodující úlohu v modernizování opatření upravujících transatlantickou leteckou dopravu a v nabídce nových možností evropským občanům. Dohoda vstoupí v platnost příští rok v březnu a evropské podniky a podniky USA jsou připraveny zahájit provoz nových spojení. Společný výbor, který se má dohodou zabývat, se setkal již v červnu. Má se opět setkat v listopadu, aby se zajistilo bezproblémové uplatnění a aby začal pracovat na důležitých záležitostech, kterými jsou hospodářská soutěž a bezpečnost.
V dnešní oficiální rozpravě o dohodě jistě vyzdvihnete několik klíčových myšlenek, se kterými se ztotožňuji. Zdůrazníte význam dohody druhé etapy pro posun vpřed a pro získání přístupu na trh USA, zejména v podobě umísťování evropských investic do Spojených států. Zdůrazníte význam sbližování našich předpisů, zejména se zřetelem na bezpečnost s cílem získat "bezpečnost na jednom místě". Zdůrazníte význam aspektu životního prostředí a zejména obchodování s kvótami emisí CO2. Nakonec rovněž zdůrazníte význam informování a konzultování s Parlamentem.
Také já mám tytéž politické priority jako vy. Vítám dohodu mezi našimi dvěma institucemi o bodech, které jsou citlivé jak v Evropě, tak i ve Spojených státech.
Jsem také nesmírně rád, že Parlament tlumočí hlas Evropy do Spojených států prostřednictvím neustálého dialogu s kongresem a vládou Spojených států. Musíme neustále pracovat na položkách, které představují pro Washington problém. Shromáždění Mezinárodní organizace pro civilní letectví v září bylo zklamáním. Jak víte, EU a její evropští sousedé, 42 zemí, bylo donuceno vyjádřit své výhrady týkající se usnesení o obchodování s kvótami emisí CO2, neboť jsme v opozici vůči USA a zbytku světa.
Sněmovna reprezentantů rovněž přijala pozměňovací a doplňující návrh na omezení možnosti, aby se podniky USA dostaly pod zahraniční kontrolu. I když se o tomto pozměňovacím a doplňujícím návrhu ještě nehlasovalo v senátu, vrhá stín na jednání směřující k dohodě druhé etapy, která by měla začít na jaře. Evropský parlament kongres a vládu USA o této věci vyrozuměl, stejně jako já, a musíme nadále vyvíjet úsilí, abychom zabránili jakýmkoli krokům, které jsou v rozporu s normalizací leteckého odvětví.
I když tyto události poukazují na problémy, které je třeba překonat, nesmíme zapomínat na nejdůležitější část. Nyní máme mezi Evropou a USA pevný pracovní základ, abychom se vůči sobě chovali jako rovný k rovnému. Před šesti měsíci tomu tak nebylo. Musíme proto stavět na tomto výdobytku, který je výsledkem naší čtyřleté práce.
Samozřejmě, paní předsedající, dámy a pánové, vážený pane El Khadraoui, chci vám říci, že jsem připraven a ochoten splnit politické cíle Parlamentu i Rady a jsem nesmírně potěšen evropskou jednotou v této otázce, jednotou Evropanů.
Vážená paní předsedající, vážený pane místopředsedo Komise, dámy a pánové, když dnes odpoledne konečně dáváme zelenou dohodě o letecké dopravě mezi EU a Spojenými státy, která bude znamenat nejen konec procesu, který trval mnoho let, a který postupoval velmi těžko, ale bude znamenat také začátek nové kapitoly v dějinách letecké dopravy a její důsledky - poněvadž nejsou zcela předvídatelné - by mohly být nesmírné.
Zároveň víme, že toto je jen dočasná etapa, a že před námi je ještě mnoho práce, abychom dosáhli více anebo méně integrovaného trhu letecké dopravy přes Atlantik, který je naším cílem. Několik poslanců se domnívá, že jsme již v této první etapě udělali Američanům příliš mnoho ústupků. Domnívají se, že úmysl jednat se rozplyne, zejména když letecké společnosti ze Spojených států už de facto nemají soupeře pro vnitrostátní lety z jednoho členského státu do druhého, které na území USA nemůžeme vykonávat.
Obě strany získají to, co nazýváme pátou svobodou vzduchu, která poskytuje americkým leteckým společnostem příležitost létat dále do Afriky anebo Asie přes Evropu. Je možná také jiná trasa, ale ta je pro zeměpisné umístnění USA méně významná. Navíc, od března příštího roku se zruší omezení, která stále existují, pokud jde o přístup na určitá letiště: jen si vzpomeňte na letiště Heathrow, které v současnosti mohou používat jen dvě americké letecké společnosti.
V některých směrech proto neexistuje skutečná rovnováha, ale na druhé straně, pane Komisaři, smlouva představuje určitě krok vpřed a zlepšení oproti současné situaci. Za prvé, dohoda ukončuje právní nejistotu vytvořenou od rozhodnutí Soudního dvora v roce 2002, v nichž se rozhodlo, že existující bilaterální dohoda o otevřeném nebi obsahuje prvky, které jsou nezákonné a musí se změnit a doplnit. Za druhé, spotřebitelé pocítí rozdíl, protože doposud mohli létat z členských států do Spojených států pouze národní dopravci a americké letecké společnosti, v budoucnosti budou moci všichni evropští dopravci létat z kteréhokoli bodu v Evropě do kteréhokoli bodu ve Spojených státech s možností létat dále například do Mexika anebo Jižní Ameriky. To bude nepochybně znamenat větší výběr pro spotřebitele a možná také nižší ceny.
Za třetí, ustanovením Společného výboru, na který také odkazujete, pane Komisaři, se zástupci z obou stran vytváříme instituci, v níž se budou řešit otázky související s dohodou, stejně jako otázky týkající se sociálních, environmentálních a bezpečnostních předpisů a tak dále. Toto je proto nástroj, který by mohl zvýšit důvěru a porozumění na obou stranách. Je to velmi důležité, neboť paralelně s tímto otevřením transatlantického trhu je, samozřejmě, podstatné, aby byly předpisy postupně navzájem zharmonizovány a uspořádány na vysoké úrovni.
Když budou mít příslušné orgány lepší podmínky, a když bude užitek z úzké spolupráce jasnější, Američané budou možná také ochotnější učinit nové ústupky v oblasti přístupu na vnitřní trh USA. Nakonec, stále zůstává mnoho otázek nevyřešených: již jste je zmínili. Hovořím o vnitrostátních letech, právu založení pro evropské letecké společnosti, pravidlech souvisejících s kontrolou a vlastnictvím a různých dalších omezeních, která se stále uplatňují.
S vědomím, že jednání o druhé etapě začnou velmi brzy, vlastně již příští rok v létě, je třeba, aby Komise nyní přemýšlela o dobré vyjednávací strategii. Čeho vlastně chceme dosáhnout? Jaké jsou naše priority? Jak můžeme přesvědčit Američany, aby podnikli nové kroky? Kde lze učinit ještě ústupky bez toho, aby nás znevýhodňovaly? Netřeba vám říkat, pane Komisaři, že kontext je velmi problematický. Příští rok se budou konat prezidentské volby. Ve Spojených státech vládne všeobecná nedůvěra, která sahá až po Kongres, vůči myšlence umožnit třetím stranám kontrolovat strategická odvětví, jakým je letecká doprava. Americké odborové organizace se rovněž obávají ztráty svého vlivu na odvětví prostřednictvím zahraničních zásahů, zejména proto, že se domnívají, že by evropské letecké společnosti mohly být úspěšné, a protože existuje předpoklad, že jsou lépe zorganizovány a budou si moci jednoduše odtrhnout kus koláče z tohoto trhu. Dále, samozřejmě, máme také evropské volby.
Dále, jsou problémy, které existují již v současnosti. Připomínáte snahu našeho protějšku v USA, člena Kongresu, pana Oberstara, odlišně interpretovat několik prvků dohody. Po tom, co jsem toto řekl jako navrhovatel stanoviska a jako Parlament, dnes odpoledne tomu dáme zelenou. Z celého srdce budeme hlasovat "pro". Samozřejmě, budeme velmi pozorně sledovat přípravy. Doufáme, že budeme velmi úzce zapojeni tak, jako jsme byli v minulosti. Počítáme s tím.
jménem skupiny PPE-DE. - (DE) Vážená paní předsedající, tento Parlament a zejména má skupina PPE-DE bude dnes hlasovat pro tuto dohodu velkou většinou, neboť jsme konečně dosáhli dobrého dočasného výsledku.
Jde však pouze o dočasný výsledek; jak uvedl pan místopředseda Barrot a náš navrhovatel stanoviska, pan El Khadraoui, ještě musíme vyřešit důležité otázky v souvislosti s Dohodou o otevřeném nebi: otázky, jako jsou vnitrostátní lety, právo usadit se, vlastnictví, státní pomoc a také různé další záležitosti.
Kromě skutečnosti, že jsme dokázali dosáhnout přiměřeně dobrého dočasného výsledku, dohoda odhaluje několik slabých stránek v našem systému. Také na ně se již upozornilo. V budoucnosti musíme vyvinout úsilí s cílem zajistit, aby náš Parlament - jako protějšek Kongresu USA, který si, jak by mohl někdo říci, přisvojuje různá práva v posledních staletích, má více příležitostí ovlivnit podstatu této dohody. Tentokrát jsme dokázali dosáhnout pokroku v určitém rozsahu obelstěním systému, zasahováním dříve, než promluvila Rada, ale z dlouhodobého hlediska potřebujeme lepší pravidla na vytváření obsahu.
V tomto důležitém okamžiku bych rád zaměřil pozornost opět na důležitou otázku v letecké dopravě, zejména mezi Evropou a USA. Bezpečnostní předpisy a bezpečnostní kontroly jsou důležité, aby měli cestující klidnou mysl, když používají tento důležitý způsob dopravy. Bezpečnostní opatření by se však neměla nesprávně interpretovat jako póza, která způsobuje jen nepohodlí pro cestující, aniž by skutečně zvyšovala jejich bezpečnost. Z tohoto důvodu je třeba již pomiliónté změnit pravidla tekutin na palubě!
jménem skupiny PSE. - Paní předsedající, v prvé řadě bych se rád omluvil Vám, místopředsedovi Komise a váženým poslancům, protože po dokončení svého projevu budu muset odejít ze zasedací místnosti a poskytnout rozhovor. Nemám to ve zvyku a omlouvám se, že nezůstanu na zbytek rozpravy.
Rád bych poděkoval svému kolegovi, panu El Khadraouimu, za tuto zprávu a varuji ho, že pokud bude pokračovat v tomto konkrétním dokumentu, možná zlomí můj rekord nejdéle pracujícího navrhovatele stanoviska v parlamentní historii! Buďme upřímní. Manželství, do něhož vstoupily Evropská unie a Spojené státy ve formě počáteční dohody o letecké přepravě týkající se civilního letectví, je sňatkem z rozumu, v němž je EU horlivým ženichem a USA velmi zdráhavou nevěstou. Nyní, když došlo k naplnění manželství, zjišťujeme, že americká nevěsta nepovažuje svého evropského ženicha za příliš přitažlivého, a poněvadž z něho získala všechny nejlepší kousky během svatebního dne, nyní ji nelze obtěžovat naplněním manželství, protože zástupce Oberstar dohlíží na pár s brokovnicí v ruce.
Mezi leteckou politikou EU a USA existují velké rozdíly a vůbec by mě nepřekvapilo, kdybyste se v následujících týdnech a měsících doslechli, že jednání o druhé fázi dohody ztroskotala, protože se USA nechce posunout v klíčových otázkách. Obávám se, že evropský ženich chce tak zoufale naplnit toto manželství z rozumu, že se znovu podvolí zdráhavé nevěstě. Co však bude se systémem obchodování s emisními kvótami a bezpečností, o kterých mají EU a USA úplně odlišné názory? Co bude se zahraničním vlastnictvím leteckých společností USA anebo nepsanou svobodou vzájemné výměny? Co bude se seznamem cestujících a ochranou podle kapitoly 11? Toto všechno jsou témata, která nás rozdělují. Uznávám, že existuje vůla sednout si a jednat, ale zdá se nám, že je vždy dána podmínkami, které nám diktují Američané.
Přeji každému úspěchy v jeho snaze. Socialistická skupina v Evropském parlamentu bude hlasovat v její prospěch. Upřímně však doufám, že jednání budou úspěšná a na konci cesty budeme mít vyváženější, recipročnější a spravedlivější dohodu. Ale kladu si otázku, zda k tomu dojde při přístupu USA. Ptám se, zda cesta, po které jsme se vydali, nepovede k ukončení tohoto manželství z rozumu rozvodem ve stylu Las Vegas.
jménem skupiny ALDE. - Paní předsedající, vystupuji za svou kolegyni, paní in 't Veldovou.
Skláním se před znalostmi jiných lidí, pokud jde o formální stránku této dohody. Jako poslankyně EP zastupující Londýn, do kterého patří hlavní letiště Heathrow, mě určitě těší skutečnost, že tato dohoda poskytne cestujícím větší užitek z konkurence a z tohoto pohledu je dobré, že byla uzavřena.
Chci se věnovat bezpečnostním aspektům dohody, protože jsem ze zprávy pochopila, že se tato oblast do velké míry ponechává v pravomoci společného výboru. Souhlasím s tím, že zpráva vítá spolupráci úřadů EU a USA zodpovědných za bezpečnost letectví. Jak se však uvádí ve zprávě, bezpečnostní opatření by měla vycházet ze správného hodnocení rizika a neměla by být přehnaná ani nekoordinovaná a při výměně údajů o cestujících mezi EU a USA by se měla respektovat ochrana soukromí evropských a amerických občanů.
Poslancům je známa značná kontroverznost obklopující dohodu o osobních záznamech o cestujících (PNR). Evropský parlament se velmi rozhodně vyjádřil k tomu, že v této dohodě nesehrával takovou úlohu, jakou by chtěl. Podle názoru evropských úředníků dohlížejících na ochranu údajů jsou záruky podle nové dohody ve srovnání s předcházejícími dohodami značně oslabené a nová dohoda ponechává závažné otázky a nedostatky nezodpovězené.
Kapacita letišť a služby pozemní obsluhy: směrem k účinnější politice (rozprava)
Dalším bodem je zpráva, kterou předkládá paní Jensenová jménem Výboru pro dopravu a cestovní ruch o kapacitě letišť a službách pozemní obsluhy: směrem k účinnější politice.
navrhovatelka stanoviska. - (DA) Vážená paní předsedající, pane komisaři, dámy a pánové, nápor na evropská letiště je v současnosti tak velký, že i malé zpoždění na jednom letišti může znamenat výrazné zpoždění na jiných. Kromě toho, pokračující růst v letecké dopravě zvětší problémy na letištích, a to bude mít nepříznivý vliv na efektivitu, konkurenceschopnost a životní prostředí. Kapacitní problémy na evropských letištích nejsou jen vnitrostátním problémem, ale evropským, a proto vítám akční plán Komise a 14-bodový plán jako úvodní krok ke zlepšení kapacity na evropských letištích.
Návrhy Komise jsou však nedostatečné, a proto se v mé zprávě navrhuje, aby Komise do roku 2009 navrhla všeobecný plán na zlepšení kapacity letišť v Evropě. Samozřejmě, v konečném důsledku je povinností členských států, aby stavěly a rozšiřovaly letiště. Všeobecný plán má být nástrojem, anebo postupem, aby se zajistilo, že členské státy budou koordinovat své iniciativy na podporu a rozšíření kapacity letišť.
Je třeba, aby se tento problém zkoumal z mezinárodního úhlu pohledu. Letiště mají různé charakteristické rysy, různé silné stránky, důležitá však je interakce. To platí nejen pro interakci mezi letišti, ale také pro interakci s ostatními způsoby dopravy a infrastrukturami obklopujícími letiště (tzv. komodalita).
Ráda bych poděkovala Komisi, také mluvčím ostatních politických skupin, panu El Khadraouimu, panu Jarzembowskému, panu López-Istúriz Whitovi a paní Lichtenbergerové za jejich mimořádně konstruktivní spolupráci na této zprávě a jsem ráda, že Parlament je schopen prezentovat jasnou zprávu ukazující širokou podporu v záležitostech kapacity i liberalizace směrnice o pozemní obsluze.
Samozřejmě, letiště jsou milována i nenáviděna. Vytvářejí růst a prosperitu a poskytují spojení mezi regiony, ale také vytvářejí hluk a znečištění a zabírají prostor. Proto je důležité, aby se problémy řešily způsobem vhodným pro všechny zúčastněné strany. Za prvé, navrhujeme podporování ekologického rozšiřování kapacity. Ucpání samotného letiště může mít nepříznivý vliv na životní prostředí, když se letadla nechávají kroužit, následkem čehož jsou nevyhnutelné emise CO2. Následně rovněž vítám iniciativu Komise začlenit leteckou dopravu do systému obchodování s emisními kvótami Evropské unie. Měla bych však zdůraznit, že je pro nás důležité, abychom věci zavedli také na globální úrovni. Za druhé, je důležité, aby Komise sledovala, jak země zavádějí společná pravidla na přidělování termínů. V této souvislosti se ve zprávě také vyžaduje, aby Komise stanovila časový rámec a lhůty s cílem zlepšit spolupráci mezi sousedními členskými státy, pokud jde o stavění funkčních bloků vzdušného prostoru (FAB). Je nevyhnutelné, aby v této oblasti nastaly podstatné změny do roku 2008 - je to pro Parlament vysoká priorita. Za třetí, je vzdušným zámkem představovat si, že může existovat rozšíření kapacity letiště bez řádného zapojení a spolupráce s regionálními a místními správami. Je proto důležité, aby mezi těmito evropskými regiony s letišti vznikl dialog o koordinaci rozšiřování kapacity. Regiony si mohou vyměňovat zkušenosti a učit se od sebe navzájem (Jaký má letiště environmentální vliv na okolní obyvatelstvo? Jaké jsou plány územního rozvoje? Jaký význam obecně má letiště pro růst a zaměstnanost v oblasti?) a možná z toho vyvinout osvědčené postupy.
Doufám, že Rada podpoří základní myšlenky v této zprávě, konkrétně, že akční plán Komise není dostatečný, že se musí připravit směrnice na optimalizaci a rozvoj kapacity letišť, že se přesto požaduje dodatečná kapacita, a že slova musí být doprovázena také skutky.
Druhá část mé zprávy se týká pozemní obsluhy, to znamená veškeré obsluhy kolem letadla a na letišti od dodávání paliva a nakládání se zavazadly až po postup registrace před odletem. Zde se Komise připravuje na revizi existující směrnice o přístupu k trhu s pozemní obsluhou na trzích na letištích Společenství, což je, jak víme, ožehavé téma. Ráda bych poděkovala mluvčím za konstruktivní spolupráci, kterou jsme měli. Souhlasíme, že Komise by měla vykonat aktualizovanou analýzu implementace a vlivu současné směrnice o pozemní obsluze před tím, než na program dáme novou liberalizaci. Musíme mít úplný přehled o vlivu na uživatele, cestující a personál a budoucí směrnice musí zajistit kvalitu v pozemní obsluze a přiměřené pracovní podmínky pro zaměstnance. Musíme zajistit, aby nešlo o monopolistické podmínky, a že půjde o jasná pravidla výzev na předkládání nabídek s cílem zapojit uživatele. Doufám, že zpráva bude inspirovat Komisi, aby postupovala se směrnicí o pozemní obsluze, i se 14-bodovým plánem.
místopředseda Komise. - (FR) Vážená paní předsedající, dámy a pánové, rád bych poděkoval vám, paní Jensenová, stejně jako Výboru pro dopravu a cestovní ruch. Děkuji za podporu akčního plánu Komise a za vaše odhodlání pro politiku Společenství týkající se letecké dopravy.
Jednou z výzev politiky letecké dopravy je zabránit ucpání evropských letišť. Náš akční plán se zaměřuje na rozvoj společné globální letištní politiky. Zahrnuje optimalizaci výstupu existujících kapacit letišť a zlepšení plánování nové infrastruktury zamezením porovnávání čistě místních řešení a tvorbě překážek. Vždyť Parlament velmi dobře ví, že optimální fungování sítě evropských letišť lze zaručit, jen pokud místní akcie budou součástí soudržné globální politiky. Postup navrhovaný Komisí má být realistický, neboť respektuje hospodářská a environmentální omezení, která je třeba vzít v úvahu. Proto, paní Jensenová, byla priorita dána na úvod lepšímu využití existujících kapacit letišť, díky rozvoji a harmonizovanému zavádění nové technologie. Je úplně zřejmé, že když získáme jednotné nebe s funkčními kontrolními bloky leteckého provozu, budeme schopni využívat existující infrastrukturu mnohem lépe. Je pravda, že výstavba nové infrastruktury způsobí ještě více problémů, zejména ve velkých městských oblastech s výraznou poptávkou po letecké dopravě. Náš akční plán se však zabývá problémem tvorby nové infrastruktury, která je často nutná a chceme plánovat novou infrastrukturu pro lepší ocenění její užitečnosti a umístnění s cílem učinit ji příznivější pro životní prostředí.
Vážená paní předsedající, Výbor pro dopravu a cestovní ruch přijal 2. října závěry, které jsou méně náročné než závěry Parlamentu. Mnoho členských států, možná příliš náchylných poslouchat osoby mající na starosti jejich vlastní letiště, není ochotno přijmout koordinaci Společenství a raději budou nadále přikládat priority místním řešením zavedeným na každém letišti. Tento druh neochoty ztěžuje realizaci akčního plánu, ale podpora Parlamentu umožní Komisi, aby pracovala specificky směrem k iniciativám na základě příspěvků paní Jensenové.
Děkuji jí a rovněž bych rád poděkoval Výboru pro dopravu a cestovní ruch za kvalitu práce a za to, že nám pomohl posunout se v této otázce dále, což je důležité také v zájmu harmonického, trvale udržitelného rozvoje celého odvětví letecké dopravy.
navrhovatel stanoviska Výboru pro hospodářské a měnové záležitosti. - Paní předsedající, pokrok v leteckém průmyslu přispěl velkou měrou k hospodářskému pokroku a všeobecné prosperitě a může k nim přispívat i nadále. Tento průmysl si nezaslouží nepřátelství environmentalistů, kterému musí často čelit. Tento přístup je také politicky nerozumný, protože z vývoje mají velký prospěch naši voliči - jak v práci, tak i v době odpočinku. Letectví učinilo mnoho pro to, aby splnilo své závazky vůči životnímu prostředí. Vyvinulo a přijalo nové technologie a zlepšilo efektivnost provozu. Je na politických orgánech a administrativních a regulačních úřadech, aby se chopily své úlohy a povolily a s nadšením podpořily pokračující zlepšování.
Skvělá zpráva paní Jensenové obsahuje velkou část toho, co můj výbor navrhoval. Jsou zde však tři věci, které Výbor pro hospodářské a měnové záležitosti předložil ve svém stanovisku, a které se neobjevily v závěrečné zprávě.
Za prvé, provoz tišších letadel by měl umožnit zrušení omezení otvírací doby letišť a takřka všude napomoci přechodu na 24-hodinový provoz. To by výrazně zvýšilo využívání kapitálu a kapacit letištních infrastruktur a samotných letadel, zlepšilo produktivitu a přineslo levnější služby, přičemž vliv na životní prostředí by nebyl výrazný.
Za druhé, výběr efektivních provozovatelů pozemní obsluhy rovněž zvyšuje produktivitu prostřednictvím zlepšení využívání letištní infrastruktury, hlavně tam, kde zvyšují obrat letadel a přispívají k dochvilnosti a spokojenosti cestujících.
Za třetí, obhajovali jsme uplatnění tržních sil otevřenými aukcemi letištních provozních intervalů a opuštění původních národních předpisů, přičemž by se zachoval definovaný podíl provozních intervalů na centrálních letištích pro podstatné regionální přepravní služby.
Orgány zodpovědné za vytváření prostředí, ve kterém pracují letecké společnosti, musí prostřednictvím poskytování adekvátní a efektivní infrastruktury a stanovení přiměřených regulačních podmínek umožnit vyšší produktivitu.
navrhovatel stanoviska Výboru pro zaměstnanost a sociální záležitosti. - (DE) Vážená paní předsedající, dámy a pánové, mnozí z vás zřejmě přiletěli sem do Bruselu přes mé domácí letiště, Frankfurt nad Mohanem. Rychlá obsluha je klíčovým faktorem v kvalitě pozemních služeb, které jsou zodpovědné za nakládání a vykládání, čištění a doplnění paliva do letadla a usnadnění systému pro cestující.
Tyto postupy práce však musí do sebe hladce zapadat. Evropský parlament s cílem udržovat na všech letištích v Evropě dobré profesionální normy přijal ještě v roce 1996 rozhodnutí v tom smyslu, že mimo provozovatelů letišť získají licenci na práci na letištích pouze ti poskytovatelé služeb, kteří dokáží pracovat dlouhodobě efektivně. Počet těchto poskytovatelů služeb je však omezen. Tehdy, stejně jako nyní, jsem byl zpravodajem pro Výbor pro zaměstnanost a sociální věci a mohl jsem zabránit neomezené liberalizaci těchto služeb.
I když plně respektuji potřebu hospodářské soutěže, lze ji akceptovat, jen když je spravedlivá a není na úkor pracovníků anebo bezpečnosti. Ne každý dodavatel dokáže zajistit požadovanou vysokou úroveň odborné přípravy, přiměřenou úroveň mezd a dobré služby. Hospodářská soutěž v oblasti cen však znamená, že stále pracovní místa jsou čím dál více nahrazována smlouvami na dobu určitou a smlouvami s agenturami s nízkou úrovní kvality.
Chtěl bych poděkovat Anně Jensenové. Můj Výbor pro zaměstnanost a sociální věci a váš Výbor pro dopravu a cestovní ruch spojily své síly a vyzvaly Komisi, aby zajistila, aby se především řádně provedla směrnice z roku 1996 ve všech členských státech EU. Údaje, které nám byly poskytnuty, nejsou aktuální. Obsahují informace jen o zkušenostech v 15 členských státech. Chceme pečlivou analýzu výhod a nevýhod liberalizace pro pracovníky i pro cestující. Služby pozemní obsluhy jsou klíčovým příspěvkem k bezpečnosti letecké dopravy. Klíčové infrastruktury, jakými je evropská křižovatka ve Frankfurtu nad Mohanem a na jiných místech, jsou zcela nevhodné jako hřiště pro ty jednotlivce, kteří chorobně prosazují příčinu harmonizace v Evropě.
navrhovatel stanoviska Výboru pro regionální rozvoj. - (PL) Vážená paní předsedající, pane Komisaři, jménem Výboru pro regionální rozvoj bych rád pogratuloval paní Jensenové k její vynikající práci.
Technické a organizační otázky jsou v souvislosti s kapacitou letišť velmi důležité. Měl by se přijmout holistický přístup k otázce, ale také s odkazem na místní a regionální životní prostředí letišť. Letecká doprava přispěla ke zlepšení územní, hospodářské a sociální soudržnosti, zejména v případě oblastí daleko od center. Existence takových spojení je často rozhodující, když se rozhoduje o umísťování investic a přijímání turistů. Ve zkratce, tato spojení jsou velmi důležitá pro rozvoj regionu. Letiště jsou důležitá i pokud jde o tvorbu pracovních míst. Členské státy, regionálně a místně zodpovědné orgány musí zajistit, aby letiště, bez ohledu na jejich řídící orgány, byla zahrnuta do regionálních plánů územního plánování a národních strategií rozvoje. Koordinace by měla být také na úrovni evropské sítě.
Umístění letišť by nemělo být až tak určováno ambicemi zapojených zodpovědných orgánů, ale spíše logikou jednotlivých situací. V rámci Unie existují případy, kdy dosti velké městské aglomerace umístěné méně než 100 kilometrů od sebe mají samostatná letiště. Bylo by citlivé, aby oběma městům sloužilo jedno letiště. Umístění letišť by se mělo zvolit tak, aby jim umožnilo sloužit sousedním a hraničícím regionům. Pokud je to možné, měla by se uplatnit intermodální řešení, neboť rychlá železniční spojení mezi letišti výrazně zvyšují jejich kapacitu. Samozřejmě, je velmi důležité zabezpečit dobré dopravní spojení mezi letišti a centry měst v jejich oblasti.
Údržba a rozšiřování existujících letišť a výstavba nových musí být předmětem relevantního hodnocení územního vlivu. Je to zvláště důležité v souvislosti s přírodním životním prostředím, pokud jde o hluk, emise škodlivých látek, hustotu silniční dopravy v blízkosti letiště, blízkost palivových nádrží, a také ve vztahu k meteorologickým faktorům.
Nakonec bych rád řekl na základě mé vlastní zkušenosti a vyjádření mých voličů, že otázky související s kapacitou letišť zahrnují více než pouze technické otázky, systémy kontroly letecké dopravy a koordinování odletů a přistávání. Organizace zapojených úloh je rovněž relevantní a zároveň je příliš často nedostatečná. Příkladem jsou osobní kontroly cestujících. Pan Mann zmínil letiště ve Frankfurtu, na kterém jsou cestující kontrolováni dvakrát, přičemž jedna kontrola by mohla stačit. Velká část času se promrhá i při vyzvedávání zavazadel. Dokonce i v případě renomovaných leteckých společností často nastávají zpoždění údajně z technických příčin. Že by byla skutečným důvodem obyčejná neschopnost?
Není neobvyklé, že se cestující na letišti cítí, jakoby nebyli vítáni, anebo jako břemeno. Vnucuje se jim dojem, že zaměstnancům letiště překážejí a svou přítomností narušují zaběhnuté pracovní postupy. Lidé potřebují a chtějí létat, a to také postižené osoby. Služby letecké dopravy, které nabízejí dopravci a letiště by měly být poskytovány bezpečně a přesně. K cestujícím by se měli za každých okolností chovat s respektem. Potom by byly obě strany spokojené. Prohlášení komisaře ve mně vzbuzuje naději, že tomu tak jednoho dne bude.
navrhovatel stanoviska Výboru pro občanské svobody, spravedlnost a vnitřní věci. - Paní předsedající, jako navrhovatel stanoviska Výboru pro občanské svobody, spravedlnost a vnitřní věci požádaný o stanovisko bych v této rozpravě rád poznamenal jen jednu věc, a to s ohledem na návrh Komise týkající se radiového identifikačního označování. Původní návrh označovat zavazadla cestujícího, stejně jako palubní lístek každého cestujícího, pro mne znamená významné anebo možné porušení občanských svobod. Na označení pohybu zákazníka po terminálech letiště vidím jen malý přínos, přičemž se zároveň ptám, kolik by realizace takových opatření letiště stála.
zpravodaj. - Vážená paní předsedající, rád bych pouze objasnil několik pojmů, které jsou používány ve zprávě a v pozměňovacích návrzích. Chtěl bych, aby všichni věděli, o čem budeme hlasovat. Máme tu několik pozměňovacích návrhů od pana Tajaniho a ostatních, kteří hovoří o občanech. Mají však na mysli národní občany, nikoli evropské občany. Při hlasování o těchto pozměňovacích návrzích jedním nebo druhým způsobem proto mějte na paměti, že nehovoří o evropských občanech, ale o národních. Jsem si jistý, že všichni chápeme význam tohoto rozdílu.
(IT) Vážená paní předsedající, dámy a pánové, byl bych rád, kdyby mi zpravodajové a parlamentní úředníci něco objasnili. Rád bych věděl, jestli v případě, že by byl přijat pozměňovací návrh 1, první signatář pan Mayor Oreja, by vypadl pozměňovací návrh 51. Domnívám se, že je to chyba a pokud by byl přijat pozměňovací návrh 1 pana Mayora Oreje, pozměňovací návrh 51 by nevypadl, ale změnil by záměr hlasování italské delegace.
Pane Tajani, jeden ze společných zpravodajů vystoupí s touto otázkou, jakmile se k ní dostaneme. Myslím, že máte pravdu, v této chvíli však pokračujme dále.
(IT) Vážená paní předsedající, dámy a pánové, chtěl bych upozornit, že od Maastrichtu se evropské občanství ve všech smlouvách vždy shodovalo se státním občanstvím. Jde o tutéž, identickou věc. Je tato skutečnost známa mému kolegovi, panu Severinovi?
Paní předsedající, zaznamenal jsem si počty hlasů pro a proti v předchozích dvou zaznamenávaných hlasováních a byly stejné. Tehdy jsme měli první problém. Možná by bylo vhodné zopakovat hlasování o pozměňovacím návrhu č. 21 od skupiny IND/DEM.
Myslím, že máte úplnou pravdu. Též jsem byla znepokojena tím, co se v dané fázi dělo.
(FR) Vážená paní předsedající, nemáme hlasování podle jmen pro ostatní zprávy. Možná bychom mohli začít hlasováním o zprávách, které nevyžadují hlasování podle jmen, pokud vám to nevadí, tak, abychom mohli pokračovat ve schůzi?
Problém je, že jsme uprostřed zprávy. Obávám se tedy, že před tím než budeme moci udělat něco jiného, ji musíme uzavřít.
zpravodaj. - (FR) Vážená paní předsedající, všem se omlouvám za otázku odůvodněnou mou nezkušeností: jsem v tomto Parlamentu teprve třetí období.
Jestli jsem dobře rozuměl, pokud by byl přijat pozměňovací návrh 1, byl by zachován text v odstavci pozměňovacího návrhu a byly by odstraněny údaje o počtu sedadel ve zprávě. Takto to mám chápat? Ptám se autorů pozměňovacího návrhu: rozumí tomu každý tímto způsobem?
To znamená, že jsem udělal chybu, a proto se zainteresovaným omlouvám. Doporučil jsem hlasovat pro, když jsem navrhoval hlasovací seznam PPE-DE, protože jsem si myslel, že se pozměňovací návrh týkal pouze textu. Pokud se však týká údajů, pro skupinu PPE-DE se pokyn mění na volné hlasování a společně s mým zpravodajem vyzývám všechny, kteří si přejí podpořit návrhy Výboru pro ústavní záležitosti a zpravodaje, aby hlasovali proti pozměňovacímu návrhu 1.
(IT) Vážená paní předsedající, dámy a pánové, stále není jasné, jestli je pozměňovací návrh 1 kompatibilní s pozměňovacím návrhem 51. Pokud je pozměňovací návrh 1 kompatibilní s pozměňovacím návrhem 51, a věřím, že je, italská delegace bude hlasovat pro pozměňovací návrh 1, potřebujeme však toto objasnění.
2. Vraždy žen ve Střední Americe a v Mexiku a úloha Evropské unie v boji proti tomuto jevu (hlasování)
(FR) Vážená paní předsedající, dovolte mi, prosím, předložit ústní pozměňovací návrh jménem skupiny PPE-DE k jejímu pozměňovacímu návrhu 6. Chtěli bychom doplnit "že uvěznění je předmětem odvolacího řízení" na konci bodu odůvodnění R.
Paní předsedající, předkládám ústní změnu a doplnění k pozměňovacímu návrhu v části bodu odůvodnění S, kde navrhuji nahradit slova "autoři zločinů" výrazem "pachatelé zločinů". Je to nutné. V opačném případě věta v angličtině nebude mít žádný smysl.
Sladění a spolehlivost údajů a informací sesbíraných o námořních aktivitách má rozhodující význam pro odvětví rybolovu a měly by být podporovány všechny snahy podniknuté na zvýšení jeho kvality.
Předpokládajíc současné potřeby odvětví a obavy související s ekosystémem předložila Evropská komise návrh, že nařízení Rady (ES) č. 1543/2000 by mělo být změněno a doplněno, přičemž Evropský parlament posoudí návrh na nařízení Rady o novém rámci Společenství pro shromažďování, správu a používání údajů v odvětví rybolovu.
Proto je třeba změnit a doplnit existující nařízení Rady (ES) č. 1543/2000, aby bylo zabráněno překrývání starého a nového nařízení.
Současný návrh Komise vyžaduje logické změny a byl jednohlasně schválen Výborem pro rybolov. Nyní si zaslouží můj hlas pro v plénu.
písemně. - Hlasoval jsem pro tuto zprávu, která schvaluje návrh Komise na změnu a doplnění (a přípravu na zrušení) předpisu 1543/2000 (Rámec Společenství pro shromažďování a správu údajů nezbytných k řízení společné rybářské politiky). Cílem Komise je přinést v roce 2008 nový, komplexnější předpis pro shromažďování údajů; tento pozměňovací návrh umožňuje lepší přechod pomocí odstranění aktuálních požadavků na předkládání šestiletých národních programů pro shromažďování a správu údajů od roku 2007 do roku 2012. Místo nich mají být vypracovány přechodné programy pro roky 2007 a 2008.
písemně. - Strana UKIP si přeje zrušení společné zemědělské politiky. Proto nebudeme za žádných okolností hlasovat pro zprávu poskytující Komisi, jejíž legitimitu neuznáváme, ještě větší pravomoc.
Hlasovala jsem pro zprávu pana Chatzimarkakise, jíž se snaží zlepšit plnění rozpočtu společné zemědělské politiky a transparentnost. Jinými slovy identifikovat příjemce pomoci pro zemědělství.
Cítím jako oprávněné, že společná zemědělská politika, jedna z největších položek výdajů EU, je často zpochybňována kvůli nepřehlednosti, s níž je řízena zemědělská pomoc. Hodnota této zprávy spočívá v tom, že objasňuje situaci.
Nejvíce jsem spokojná s tím, že na internetu budou uveřejněny všechny národní seznamy přímých příjemců pomoci EU a mají být vytvořena propojení mezi webovými stránkami Komise a platebních agentur členských států.
Monitorování financování společné zemědělské politiky však musí být prováděno v přísném souladu s nařízeními, která se týkají ochrany údajů. Proto jsem hlasovala proti pozměňovacím návrhům, které vyžadovaly registraci nebo zaznamenávání uživatelů, kteří si prohlížejí údaje, neboť transparentnost musí být garantována na obou stranách.
Taktéž věřím, že údaje týkající se plateb Evropského zemědělského fondu na rozvoj venkova by měly být rozděleny tak, aby mohli být identifikováni hlavní příjemci.
písemně. - (PT) Považujeme za nezbytnou potřebu vyjádřenou v návrhu Komise a zdůrazněnou v parlamentní zprávě o zvýšení transparentnosti ve financování společné zemědělské politiky jako i v poskytování účtů vzhledem k postupům výdajů institucí EU. Taktéž je nezbytné, aby byla zlepšena kontrola rozpočtu. Jsme však zklamáni omezeným rozsahem návrhu a skutečnost, že Evropský parlament nebyl dost ambiciózní ani v jedné ze svých zpráv, ani v jejich pozměňovacích návrzích.
Podle našeho názoru stále existuje několik návrhů bez praktického využití, které vlastně omezují svobody a záruky občanů. Je to například požadavek, aby se "ti, kteří používají, nebo čtou údaje [na internetu] podepsali nebo zaregistrovali". Kromě toho je v návrhu Komise stejně jako ve zprávě EP určitá mnohovýznamovost, pokud jde o neustálé zveřejňování informací. Od začátku je navrhováno, aby bylo prováděno "posouzení výhod nebo jiné posouzení zveřejňování těchto údajů" v budoucnosti. Dalším zpochybnitelným faktem je upevnění pravomoci Komise kontrolovat členské státy.
Závěrem, zastáváme názor, že nejlepším způsobem, jak zvýšit "transparentnost a veřejné porozumění společné zemědělské politiky" - cíli vyjádřenému v návrhu, je celková revize.
Návrh Komise provést jisté změny a doplnění k nařízení Rady (ES) č. 1290/2005 o financování společné zemědělské politiky (SZP) je třeba proto, aby byl tento postup přehledný.
Věřím, že zvýšená transparentnost společně s efektivnějším využíváním zemědělských fondů by pomohla snížit nedůvěru evropských obyvatel v SZP a evropské instituce.
Proto hlasuji pro zprávu, kterou předložil pan Chatzimarkakis, jíž se potvrzuje názor Komise a jsou přidány jisté změny a doplnění, které považuji za důležité.
písemně. - Hlasoval jsem pro tuto zprávu, která navrhuje řadu zlepšení v oblasti transparentnosti společné zemědělské politiky (SZP). Žádá, aby byly na internetu zveřejněny vnitrostátní seznamy příjemců přímé zemědělské pomoci EU. Ve Spojeném království už to tak je a rád bych viděl totéž i v ostatních zemích. Zpráva žádá také zlepšení postupů v případě nedodržování požadavků zveřejňování a zahrnutí ochrany údajů do samotného předpisu Komise.
písemně. - (DE) Naši malí zemědělci, kteří jsou solí země, jsou celoplošně topeni v moři neodůvodněné byrokracie a podléhají satelitnímu dohledu a běda jim, pokud jejich plot stojí trochu více vpravo nebo vlevo. Znovu nastal čas pro trochu lidskosti namísto nesmyslného bití našich těžce pracujících malých zemědělců byrokratickými holemi. Černé ovce, které vytvářejí celá pole a obchodní aktivity a které způsobují BSE a jiné skandály, by měly být pojmenovány a zahanbeny.
Je však výsměchem tvrdit, že ceny rostou, což by byl důvod k tomu, aby dotace byly sníženy. Rakouští zemědělci, kteří se zabývají ekologickým pěstováním, dostávali před vstupem do EU přibližně sedm šilinků, což je 95 centů, za litr mléka. Dnes dostávají jen 30 centů, to znamená, že přicházejí o tisíce EUR a zároveň musejí bojovat se stále se měnícími byrokratickými nařízeními, které jim ještě více komplikují životy!
Plánovaná "zdravotní prohlídka" proto musí sloužit pouze jedinému účelu: vytvořit lepší, spolehlivější a dlouhodobější rámec, nikoli přinášet reformu hrubou silou a způsobit, že naši stávající zemědělci odhodí flintu do žita. Vzhledem k velkému útěku ze zemědělství v Evropě musí být přísně odmítnuta myšlenka, že nevyčerpané zemědělské zdroje by mohly být použity na prestižní projekty, jako je například Galileo. Musíme si za každou cenu zachovat naši soběstačnou kapacitu a neměli bychom se nabízet jako rukojmí ve prospěch genetických inženýrských společností.
písemně. - (SV) Zpráva Jorgose Chatzimarkakise posiluje dále iniciativu Komise na zvýšení oprávněnosti politik EU zveřejněním všech údajů o provádění výdajů a zlepšené kontrole účetnictví a rozpočtování v odvětví zemědělství spolu s dalšími věcmi jakožto výsledkem mnohých změn.
Podporoval jsem části zprávy, které se snažily zlepšit veřejnou transparentnost týkající se zdrojů Společenství a zveřejnění informací o příjemcích. Podobně jsem podporoval potřebu, aby členské státy zajistily výroční zveřejňování ex post prostřednictvím internetu, o příjemcích Evropského zemědělského záručního fondu a Evropského zemědělského fondu pro rozvoj venkova a sumy přijaté každým příjemcem v rámci všech těchto fondů.
Nesouhlasil jsem však s ustanoveními, podle nichž používání nebo prohlížení informací vyžaduje podpis nebo registraci, protože toto je v rozporu se švédskou zásadou práva na anonymitu v souvislosti s používáním takových veřejných informací.
Můj záměr hlasovat proti pozměňovacímu návrhu 20 se zřetelem k silné švédské zásadě veřejného přístupu k úředním dokumentů byl zapsán do zápisu, poté, co byl hlas v mém jméně odevzdán nesprávně.
písemně. - Strana UKIP se zdržela hlasování o této zprávě, protože neuznává legitimitu Parlamentu. To žádným způsobem neodráží naše stanovisko k obsahu zprávy.
Strana UKIP si přeje zrušení společné zemědělské politiky. Proto nebudeme za žádných okolností hlasovat pro zprávu poskytující Komisi, jejíž legitimitu neuznáváme, ještě větší pravomoc.
písemně. - (PT) Hlavním cílem jednání Evropské komise v rámci mandátu, který získala od Rady, bylo ustanovení Otevřeného prostoru pro leteckou dopravu (OAA) mezi EU a USA, nad rámec bilaterálních dohod, které v současnosti existují mezi jednotlivými členskými státy a USA. Cílem je vytvořit jednotný liberalizovaný trh pro leteckou dopravu mezi EU a USA, "ve kterém by mohly investice proudit volně a ve kterém by mohly evropské a americké letecké společnosti poskytovat letecké služby bez jakéhokoli omezení včetně služeb na domácích trzích obou stran".
Cílem EU je zajistit reciprocitu ze strany USA v liberalizaci letecké dopravy, zejména vzhledem k odstranění "existujících právních omezení o zahraničním vlastnictví a kontrole leteckých společností USA a o vnitrostátních letech" a taktéž se zřetelem k "právu založení" a "státní pomoci".
Dámy a pánové, minulý čtvrtek a pátek se konal velmi úspěšný summit hlav států nebo předsedů vlád států Evropské unie s předsedou Komise, předsedou Evropského parlamentu a s třemi našimi zástupci mezivládních konferencí.
Přestože nemám v úmyslu předjímat obsah zítřejší debaty s úřadujícím předsedou Evropské rady, José Socratem, rád bych zdůraznil, že v očích Evropského parlamentu byl summit skutečně obrovským úspěchem, protože vstoupením v platnost této smlouvy, které je plánováno na začátek roku 2009, budou našemu Parlamentu poskytnuta stejná práva téměř ve všech oblastech právních předpisů. My jsme v Evropském parlamentu neustoupili ze směru, kterým jsme se vydali směrem k Úmluvě, a ten jsme udrželi navzdory některým překážkám při referendech ve Francii a Nizozemí a pokud nyní tato smlouva nabude reálných rozměrů, budeme hrát klíčovou roli při jejím vzniku. Doufáme, že proces ratifikace bude úspěšně dokončen ve všech 27 členských státech Evropské unie.
K podpisu smlouvy dojde v Lisabonu dne 13. prosince a o jeden den dřív, 12. prosince, jak bylo dohodnuto s předsedy Evropské rady a Komise - bychom měli slavnostně vyhlásit Listinu základních práv na slavnostním zasedání zde ve Štrasburku. To bude významná událost.
Rád bych vyjádřil upřímnou vděčnost práci našich tří zástupců mezivládních konferencí - Elmar Brokové, Enrique Barón Crespovi a Andrew Duffovi.
Je mi potěšením vidět, že je tu s námi Enrique Barón Crespo, ale nevidím ostatní zástupce. V tom případě bychom měli schválení zápisu odložit.
(DE) Pane předsedo, mám otázku na pana Pötteringa: Budete mít stále právo hlasovat v tomto Parlamentu?
Jsem si dobře vědom toho, že touha pana Cohn-Bendita po vědění nezná hranic. Dovolte mi Vám sdělit, že po celou dobu procesu nebyla vteřina, kdy by o tom kdokoli pochyboval. Nikdo toto téma ani neotevřel během veřejného zasedání na schůzi summitu. Ale tato zvěst se šířila v jiných kruzích. Kdykoli jsem mohl, vždy jsem se okamžitě snažil ji vyvrátit. Nikdy nesmí nastat situace, kdy Evropská rada či kterýkoliv jiný orgán odebere právo hlasovat předsedovi Evropského parlamentu. To se netýká mě osobně, ale úřadu předsedy Evropského parlamentu. Já bych významně protestoval proti jakémukoliv takovému kroku a Parlament je v tomto za jedno.
(DE) Pane předsedo, jen jsem chtěl říci, jménem své skupiny, že plně chápeme Váš postoj. Je samozřejmostí, že každý poslanec zvolený lidem má plné právo hlasovat, a to platí i pro předsedu. S tím naprosto souhlasíme.
Výborně! Jsem velmi rád, že na tomto se také plně shodneme.
Konečná verze návrhu pořadu jednání připravená Konferencí předsedů na jejich schůzi ve středu dne 17. října v souladu s články 130 a 131 jednacího řádu byla rozdána. K tomuto návrhu byly předloženy následující pozměňující návrhy:
Skupina zelených navrhla předkládání návrhů usnesení na konci diskuze o prohlášeních Rady a Komise týkajících se vrcholné schůzky EU a Ruska.
jménem skupiny Verts/ALE. - (DE) Pane předsedo, mluvili jsme o tomto na Konferenci předsedů a řekli, že v návaznosti na vrcholnou schůzku EU a Ruska, cestě pana Putina do Iránu a opravdu závažnému charakteru roztržek, ke kterým tam dochází, by bylo zajisté absurdní, aby tento Parlament o těchto věcech vedl rozpravy a nepřijal usnesení, které by jasně definovalo postoj Parlamentu. Kdo tedy vlastně jsme? Stále chceme mít schopnost spolurozhodovat a nyní, když máme příležitost přijmout rozhodnutí, rozhodneme se neučinit jej.
Jsme zastánci usnesení, které bude předcházet vrcholné schůzce EU a Ruska a pokud bude třeba i dalšího usnesení po skončení této vrcholné schůzky. Je povinností Parlamentu kontrolovat Komisi a stanovovat politické směry a ne se prostě chovat jako debatující společnost.
jménem skupiny ALDE. - Pane předsedo, bylo přeci postupem tohoto domu v minulosti, že se v případě důležitých událostí jako je vrcholná schůzka EU a Ruska, vedla diskuze a posléze vydalo usnesení. Je mnoho toho, co se musí říct a mnoho zpráv, které musí Parlament vyslat k těm, kteří budou Unii zastupovat na této vrcholné schůzce. V podstatě bychom měli vyslat jasnou zprávu Rusku a lidem, kteří nás budou na vrcholné schůzce zastupovat, o nadějích, které do této vrcholné schůzky vkládáme. Moje skupina by proto takový krok podpořila.
jménem skupiny PSE. - Pane předsedo, pokud nikdo z těch, kteří dnes promlouvají, není proti, já ano.
Ti, kteří podporují návrh usnesení zřejmě věří, že rozpravy v tomto Parlamentu mají váhu pouze tehdy, kdy na jejich konci přijmeme usnesení. Tím v podstatě snižují váhu samotné rozpravy, protože každý z nich pracuje na přípravě textu usnesení mimo tento Parlament, místo toho, aby byl tady uvnitř a diskutoval o něm. Připomínky, které chtějí tito lidé říci před tímto vrcholným setkáním, mohou zaznít v tomto Parlamentu v rámci velmi rázné debaty, od lidí, kteří budou uvádět jasné a rozumné připomínky, namísto toho, abychom šli do svých kanceláří a pracovali celou noc v redakčních výborech a ještě přidali stovky stránek k těm mnoha, které píšeme na konci každého dílčího zasedání.
Je na čase změnit své priority a znovu udělit význam rozpravám na půdě Parlamentu. Žádám poslance, aby vedli v tomto Parlamentu rázné debaty.
(DE) Pane předsedo, nejsem tu od toho, abych napadal nějak zásadně dodržování jednacího řádu, ale tuto rozpravu vedeme každé pondělí v pět hodin odpoledne. Začínám se divit, proč máme další rozpravu o záležitostech politického významu ve čtvrtek odpoledne. Právě tato otázka být mohla být probrána jinými parlamentními silami, protože pokaždé vedeme stejnou diskuzi o tom, zda nějaký bod, jako např. vrcholná schůzka, kterou někdo někde pořádá, by měla nebo neměla být zařazena na pořad jednání. Já bych velice uvítal, kdyby podobná otázka byla zařazena na pořad jednání tohoto Parlamentu.
Pane Boschi, všichni z Vás, všichni členové tohoto Parlamentu, jsou "pravomocí, která tu je". Jak uvidíte, ti, kteří se za ně považují, jsou v plénu následně přehlasováni. Taková je prostě naše demokracie. Díky za Vaše připomínky.
Co se týče diskuze o případech porušování lidských práv, skupina PPE-DE požaduje, aby bod nazvaný "Uzbekistán" byl nahrazen bodem nazvaným "Pákistán".
jménem skupiny PPE-DE. - Pane předsedo, budu mluvit jménem své skupiny. Jak víte, před několika dny došlo k největšímu bombovému sebevražednému útoku na naši stranu v době návratu paní Benazir Bhuttové, při kterém zahynulo více než sto civilistů. Pákistánská vláda nedávno deportovala dalšího propuštěného civilního politika, Nawaze Sharifa. V této klíčové strategické jihoasijské zemi se dějí všelijaké věci, které musí Parlament urgentně prodiskutovat.
Není mi známa žádná nedávná změna situace v Uzbekistánu, kromě toho, že Rada jedná o zrušení zákazu vycestování uzbeckým vůdcům. To je v porovnání s tím, co se děje v Pákistánu, nepodstatné, proto bych chtěl naléhavě tento Parlament poprosit, aby podpořil nutnost prodiskutovat situaci v Pákistánu ve čtvrtek.
jménem skupiny PSE. - (DE) Pane předsedo, mezi klady a zápory je vždy velmi obtížné rozhodnout. My podporovali tento návrh a mohli z něj vycházet, pokud by se skupina PPE-DE a ostatní skupiny zavázaly, že Uzbekistán opravdu bude zařazen na pořad jednání a projednán při nejbližší příležitosti. Jinými slovy, změna pořadu jednání neznamená, že pouštíme Uzbekistán a vývoj v této zemi ze zřetele. Pokud dostojíme tomuto závazku, můžeme takový návrh podpořit.
jménem skupiny Verts/ALE. - (DE) Pane předsedo, nikdo nepochybuje o tom, že Pákistán je závažné téma. Je také důležité přistupovat k této otázce jako k jednomu z bodů odpolední čtvrteční rozpravy o porušování lidských práv. Řešení situace v Pákistánu není jen otázkou zkoumání porušování lidských práv, ale dobrá příležitost, jak projednat aspekty zahraniční politiky EU v celém tomto regionu.
Věřím, že by bylo lepší, kdybychom Pákistán zařadili na příští pořad našeho jednání jako řádnou rozpravu s Radou a Komisí, protože to je podle mého názoru potřeba nejvíce. Situace v Uzbekistánu je otázkou ještě reálnějšího nebezpečí, protože Rada má v úmyslu dnes zrušit určité sankce. Věřím, že v této situaci bychom měli zaujmout stanovisko, že to, co se děje v Uzbekistánu, je případ porušování lidských práv a proto není možné sankce rušit. Toto rozhodnutí může být rychle přijato ve čtvrtek odpoledne. Pákistán je předmětem velmi složité a zásadní zahraniční politiky a měl by být zařazen na pořad našeho příštího jednání.
(BG) Bulharští sirotci, dokument uvedený na BBC 4, který popisuje podmínky a přístup k sirotkům v domě se sociální péčí o tělesně a mentálně postižené děti ve vesnici Mogilno, vyvolal odezvu v bulharském i mezinárodním společenství. Proto uvádím, jaké kroky byly podniknuty.
Za prvé jsme poslali dotaz ministrovi práce a sociálních věcí a předsedovi Státního úřadu pro ochranu dětí. Požadovali jsme uzavření domu a urychlení procesu deinstitucionalizace. Ministerstvo na náš dotaz odpovědělo.
Za druhé jsme oslovili mezinárodní nevládní organizace, které poskytují sociální služby postiženým lidem. Je mezi nimi i Betel, největší charitativní organizace v Evropě, která má 150letou zkušenost s poskytováním péče mentálně postiženým lidem. Její členové vyslyšeli mou žádost, aby společně navštívili domov v Mogilnu a hledali konkrétní řešení problémů.
Vláda je prvotně odpovědná za zajištění základních materiálních a technických potřeb v těchto domech a za podporu dětí. My ale potřebujeme změnu konceptu sociálních služeb pro děti se závažným mentálním postižením a změnu přístupu k nim ze strany společnosti a institucí. Izolace těchto dětí ve špatně dostupných vesnicích a malých městech je postup, který je v Evropě už dlouho zakázán. Problém se nevyřeší schováváním pravdy, ale společnou snahou nás všech.
(ES) Pane předsedo, tento Parlament je mezinárodně uznáván jako instituce svobody a lidských práv, jež respektuje mezinárodní právo a systém Organizace spojených národů.
S ohledem na to by mnozí z nás chtěli slyšet vlastní názor Parlamentu a jeho předsedy na následky způsobené zveřejněním rozhovorů mezi prezidentem Bushem a panem Aznarem v roce 2003 na ranči v Crawfordu krátce před vpádem do Iráku.
Aspekty tohoto rozhovoru jsou nanejvýš závažné, protože ukazují nedostatek respektu vůči Organizaci spojených národů, pohrdání transatlantskými vztahy a neúctu k mezinárodnímu právu.
Všichni jsme měli podezření, že se v tomto směru něco děje, ale ještě nikdy nebyly důkazy tak jasné; natolik jasné, že je potřeba, aby Parlament zaujal postoj, byť by měl jen uvést, že taková ostudná věc se nesmí nikdy více opakovat.
- (LT) Skutečnost, že zprávy evropských politiků o globálním oteplování, úsporách energie a podobných tématech jsou ve většině evropských zemí přijímány s nezájmem je důvodem k obavám. Podobně také regiony, provincie a jiné administrativní jednotky nepřikládají těmto problémům patřičnou pozornost. Případy, kdy je plýtváno energií a následky globálního oteplování jsou podceňovány, není těžké najít. Například každý den na cestě z Bruselu do Lucemburku vídám pouliční lampy, jak osvětlují více než desítky kilometrů, ale nikdo, ani region Wallonie ani Belgie, si nechtějí přiznat odpovědnost.
Na druhé straně, velmi často, dokonce i tady v Evropském parlamentu, se naše slova rozcházejí s našimi činy. Je pro mne nepochopitelné, proč na každém zasedání ve Štrasburku dostane každý poslanec okolo 200-300 stran těsnopisů a protokolů. Podle mého názoru by tento materiál měl být pouze na internetu a měli bychom přestat jej tisknout.
(PL) Pane předsedo, 10. října byli opět v Grodnu zatčeni dva aktivisté z Polské asociace v Bělorusku, Angelika Borys a Igor Bancer. Byli obviněni z výtržnictví a pan Bancer byl odsouzen k deseti dnům vězení, zatímco paní Borysová dostala pokutu, která se rovná přibližně patnácti průměrným měsíčním platům v Bělorusku. Je ale všeobecně známo, že pravým důvodem jejich zatčení byla demonstrace, kterou plánovala opozice proti autoritativnímu režimu Alexandra Lukašenka. Běloruské úřady opět ukázaly, že organizační nezávislost a svoboda nebudou v této zemi tolerovány. Strach, zatýkání z jakéhokoliv důvodu, a pomlouvání západních zemí jsou metody, které Lukašenko používá už dlouhou dobu k udržení své tyranské vlády.
Pane předsedo, nemůžeme dopustit, aby se takto rozsáhlé porušování lidských práv na důstojnost a svobodu vyskytovalo přímo vedle Evropské unie. Evropa nemůže být demokratická, není-li Bělorusko svobodnou zemí. Zvyšme naše výdaje na pomoc běloruské společnosti, aby unikla tyranii diktatury. Požadujme, aby byla práva etnických menšin dodržována, aby bylo zastaveno nespravedlivé zatýkání a aby byli osvobozeni političtí vězni. To je jediný způsob jak lze změnit tuto tyranii a diktaturu v Evropě.
(SV) Děkuji Vám, pane předsedo. Rád bych promluvil o rozhodnutí tureckého parlamentu, který povolil vpád turecké armády do jediného relativně klidného regionu v Iráku. Nyní se zdá, že budeme schopni zařadit tyto události do naší diskuze o obecné zprávě ve středu. Doufám, že všichni budou mít možnost přispět k tomuto postupu a předkládat pozměňovací návrhy, jelikož toto je velká hrozba míru v regionu. Zvýrazňuje problém armády, která umocňuje tlak a prosazuje tak svá rozhodnutí. Nyní se musíme ujistit, že vláda odolá, že nevyšle žádné jednotky a že nikdo nebude provokován k vpádu do Iráku s ozbrojenými silami. Existuje-li něco, čeho mají už dost, pak je to armáda. Je-li něco, čeho mají nedostatek, pak je to obyčejná diskuze mezi lidmi a tu my musíme podporovat. Děkuji Vám.
(ES) Pane předsedo, vypadá to skoro, jako by Evropská unie neměla dostatek zpráv a energie co se týče systematického porušování lidských práv páchaného Marockým královstvím ve vztahu k okupovanému území Západní Sahary.
Dobře nás to naučili. Přesto si Parlament zaslouží vysvětlení od Marockého království, proč nebylo delegaci umožněno navštívit tato okupovaná území.
Měly by být ještě dodány dvě informace, k těm, které už zazněly: za prvé, Maroko odmítlo povolit Asociaci pro lidská práva - asociaci s názvem "CODESA" - uspořádat svůj kongres v okupovaném území a za druhé, Organizace spojených národů stále ještě nevydala zprávu vysokého komisaře pro lidská práva, který navštívil okupovaná území za účelem vypracování úplné zprávy o tamní situaci. Taková zpráva nebyla do dnešního dne zveřejněna.
Vyzývám evropské instituce - tento Parlament, Evropskou komisi a Radu, aby této situaci učinila přítrž.
Pane předsedo, Gordon Brown dnes řekl, že nejméně příštích 10 let nebude třeba žádná další Smlouva o EU. Ví přesně, že už nikdy nebude potřeba další smlouva. Navrhovaná reformní smlouva je smlouva, která může sama vytvářet své dodatky a doplnění. To málo, co zbude ze suverénní moci, může být přeměněno na záležitost EU rozhodnutím Evropské rady aniž by byl začleněn Parlament, natož občané.
Reformní smlouva formálně stanovuje legitimitu a svrchovanost práva EU nad vnitrostátním právem. Pokud britský parlament přijme a uvede v praxi ustanovení reformní smlouvy jako nadřazené na úkor existujícího anglického a skotského práva, je to trestný čin velezrady podle současného práva . Každý poslanec Dolní sněmovny nebo Sněmovny lordů, který bude hlasovat při ratifikaci reformní smlouvy, je velezrádce.
Běžte se podívat se na právní předpisy o velezradě, pokud mi nevěříte!
(EL) Pane předsedo, dámy a pánové, rok před zahájením olympijských her v Pekingu jsou denně veřejnosti předkládány znepokojující zprávy. Tentokrát se nejedná o porušování lidských práv ani znečišťování prostředí, ale o rozhodnutí organizačního výboru a úřadů Čínské lidové republiky zakázat jakýkoli způsob nebo formu náboženského projevu účastníkům olympijských her. V rozporu s dohodou, která je dodržována od začátku olympijských her a která byla podepsána čínskými úřady a Mezinárodním olympijským výborem, náboženské symboly jako Bible, Starý a Nový zákon, modlitební místa a dokonce křížek na řetízku kolem krku atleta nebo atletky budou zakázány.
Jako křesťan jsem hluboce zarmoucen. Doufám, že mezinárodní společenství a EU zakročí, aby organizační úřady olympijských her v roce 2008 nezavedly tato bezprecedentní opatření.
(FR) Pane předsedo, kolegové, 3. října oznámila skupina Michelin, že sníží výrobu v závodě Toul. Je pravděpodobné, že více než 800 pracovních míst bude zrušeno, přestože ani průmyslová výkonnost závodu ani finanční výsledky nenaznačují žádnou krizi, která by mohla být důvodem k propouštění. Akcionáři prodávají se ziskem akcie na pozadí tohoto oznámení, zatímco obyčejné ženy a muži si začínají uvědomovat, že právě oni budou nést tíhu této situace. Rád bych uvedla do zápisu před tímto Parlamentem, jak velice si vážím zástupců odborů a dělníků, kteří přes velmi nevlídnou budoucnost, které čelí, ukázali obrovský smysl pro zodpovědnost. Problém teď není, jak nalézt humánní způsob uzavření továrny, jde tu o to, jak udržet pracovní místa v regionu, jako je tento, jelikož může být extrémně hluboce zasažen. Pracovní síla v Toulu očekává, že EU vytvoří systém ochrany a organizaci, která bude moci chránit sociální práva dělníků, pomůže lidem vrátit se do zaměstnání, a při opětovném spuštění průmyslových projektů správně použije kompenzační fondy. Oni potřebují flexikuritu, kterou jsme my, jako Evropští socialisté, prosazovali, ale je také nutné podpořit adaptaci konkurenceschopnosti v průmyslu a objevovat nové způsoby podpory integrované průmyslové politiky pro dobro všech území v Evropě, která nyní postihla restrukturalizace.
Pane předsedo, rád bych Vás upozornil na zhoršující se situaci na irácko-tureckých hranicích. V neděli dopoledne bylo zabito 12 tureckých vojáků a 32 Kurdů při kurdském útoku. Jak už víme, turecká vláda schválila vpád do oblastí osídlených Kurdy v severním Iráku. Zároveň turecký premiér Tayyip Erdogan uvedl, že je jeho vláda připravena udělit rozkazy armádě k napadnutí základen Kurdské strany pracujících v severním Iráku. Je proto vysoce pravděpodobné, že vše vyústí v závažný ozbrojený konflikt v severním Iráku.
Protože je Turecko oficiálně kandidátskou zemí EU, není na čase, abychom jednali a pokusili se zastavit ozbrojený konflikt mezi kurdskými bojovníky a postupujícími tureckými jednotkami? Jinak může situace značně destabilizovat tento citlivý region a mít děsivé a nepředvídatelné následky.
Rámcová směrnice o udržitelném využívání pesticidů - Tematická strategie udržitelného využívání pesticidů - Uvádění přípravků na ochranu rostlin na trh (rozprava)
zprávě Christy Klaßové jménem Výboru pro životní prostředí, veřejné zdraví a bezpečnost potravin o návrhu směrnice Evropského parlamentu a Rady, jíž se stanoví rámec pro akci Společenství k dosažení udržitelného využívání pesticidů - C6-0246/2006 -,
zprávě Ireny Belohorské jménem Výboru pro životní prostředí, veřejné zdraví a bezpečnost potravin o tematické strategii udržitelného využívání pesticidů, a
zprávě Hiltrudy Breyerové jménem Výboru pro životní prostředí, veřejné zdraví a bezpečnost potravin o návrhu nařízení Evropského parlamentu a Rady o uvádění přípravků na ochranu rostlin na trh - C6-0245/2006 -.
člen Komise - (EL) Vážený pane předsedající, nejprve bych chtěl poděkovat Evropskému parlamentu a především zpravodajkám paní Belohorské a paní Klaßové za jejich velmi svědomitou práci. Poděkování patří též Výboru pro životní prostředí, veřejné zdraví a bezpečnost potravin, panu Ebnerovi a Výboru pro zemědělství a rozvoj venkova, a paní Corbeyové a Výboru pro průmysl, výzkum a energetiku za zprávy a názory, které prezentovali v prvním čtení.
Za více než třicet let nám politika a právní předpisy EU o ochraně veřejného zdraví a životního prostředí umožnily dosáhnout významného pokroku a podstatně snížit rizika spojená s používáním pesticidů. Současné právní předpisy se však zaměřují na jedné straně na schvalování a uvádění produktů na trh a na druhé straně na monitorování reziduí v potravinách a krmivech. Mezi těmito dvěma body zájmu neexistuje žádné nařízení, které by pokrývalo období používání pesticidů. To je však klíčovou fází, během níž je ohroženo lidské zdraví a životní prostředí.
Monitorovací programy zavedené v členských státech odkryly stopy po pesticidech nejen v potravinách a krmivech, ale i v samotném životním prostředí v koncentrovaných množstvích přesahujících limitní hodnoty stanovené evropskými právními předpisy. Navíc je zřejmé, že pesticidy znepokojují občany EU. Proto bychom se měli více snažit o zvýšení ochrany občanů EU a svého životního prostředí. Tematickou strategii udržitelného využívání pesticidů a s ní související rámcovou směrnici zastřešuje společná hlavička zabývající se vlivem pesticidů na lidské zdraví a životní prostředí.
Za prvé, každý členský stát připraví své národní akční plány, v nichž si vytyčí cíle, opatření a časový rozvrh pro redukování rizik a závislosti na pesticidech.
Za druhé, profesionální uživatelé pesticidů, jimiž jsou především farmáři, distributoři a konzultanti, budou muset projít školením, které jim poskytne dostatečné množství informací o rizicích používání pesticidů a o existujících alternativách. Bude také třeba zvyšovat povědomí veřejnosti o rizicích používání pesticidů.
Za třetí, profesionální vybavení pro postřiky pesticidy bude nutné pravidelně kontrolovat a správně udržovat.
Za čtvrté, letecké postřiky budou zakázány, ale členské státy mohou udělit výjimky pro ojedinělé případy, kdy je letecký postřik jediným možným řešením.
Za páté, budou přijata zvláštní opatření na ochranu široké veřejnosti a citlivých populačních zón, stejně jako vodního hospodářství a geografických oblastí spadajících do sítě Natura 2000. Tato opatření mohou zahrnovat, kromě jiného, vymezení ochranných pásem nebo zákazy a omezení pro používání pesticidů.
Za šesté, je stejně důležité, abychom podpořili zemědělské postupy, které napomáhají použití nízkých dávek pesticidů. To by mělo umožnit zavedení integrované ochrany proti škůdcům, která by měla být závaznou od roku 2014.
Další opatření plánovaná v tematické strategii byla zakomponována, případně v dohledné době teprve budou zakomponována, do dalších právních aktů, které obsahují návrh na regulaci uvádění přípravků na ochranu rostlin na trh. Regulace přinese ještě větší omezení škodlivých aktivních látek, které se na trhu vyskytují. Bude tomu umožněno především díky srovnávacímu hodnocení a dodržování principu substituce. Toto je návrh mého kolegy, pana Kyprianoua, o němž budeme diskutovat dnes večer na základě návrhu zprávy paní Breyerové.
Padl též návrh regulovat získávání statistických údajů o výrobcích na ochranu rostlin. Tento návrh je velmi důležitý, protože vytváří indikátory pro měření pokroku při snižování rizik. Nyní se o něm jedná v příslušném parlamentním výboru.
Dále byla navržena byla nová směrnice stanovující základní technické požadavky na postřiková zařízení, která mají být uvedena na trh. Tento návrh doplní již existující ustanovení, která upravují údržbu a pravidelnou kontrolu postřikových zařízení.
Na závěr mi, pane předsedající, dovolte zdůraznit, důležitost navrhované směrnice o udržitelném používání pesticidů a integrované ochraně proti škůdcům. Je to zásadní opatření návrhu Komise, které už projednávají jiné parlamentní podvýbory.
Nikdo nepochybuje o tom, že závislost na pesticidech musíme snížit a že musíme začít používat alternativní ekologické prostředky na ochranu rostlin před škůdci. Integrovaný management a integrovaná ochrana proti škůdcům jsou nejúčinnější cestou k dosažení tohoto cíle. Je tedy velmi důležité, byl náš návrh zohledněn a aby se od roku 2014 stal povinný ve všech členských státech.
člen Komise. - (EL) Vážený pane předsedající, dnes bychom měli projednávat opravdu složitou, nicméně důležitou věc.
Dovolte mi nejprve poděkovat všem, kteří se zasloužili o to, že se tato debata dnes může konat, především zpravodajce paní Breyerové.
Toto téma bylo vždy složité. Je třeba najít rovnováhu a posílit ochranu zdraví a životního prostředí, a současně zjednodušit pracovní postupy a snížit administrativní náklady na zajištění větší konkurenceschopnosti a inovace. Jsem přesvědčen, že návrh Komise pomůže dosáhnout těchto dvou cílů, neboť je doplňkem vnitřního trhu. Provádí to pomocí zavádění systému flexibilního vzájemného uznávání zón a umožnění členským zemím provádět opatření a přijímat omezení v případech zvláštních zdravotních a environmentálních rizik, ať už v celém členském státě, nebo jen jeho části.
Vážený pane předsedající, dámy a pánové, faktem je, že výrobky na ochranu rostlin sehrávají důležitou roli v zemědělství, lesnictví i v zahradnictví. Přál bych si, abychom je vůbec nepotřebovali, protože nepochybně ovlivňují zdraví lidí a zvířat i životní prostředí. Proto musíme zajistit, aby byla příslušná pravidla účinná a vyvážená.
Právní předpisy, které v současnosti platí, pocházejí z roku 1991. Na základě zprávy Komise z roku 2001 o funkci a možnosti vylepšení těchto právních předpisů požádal Evropský parlament a Evropská rada Komisi, aby předložila návrhy na novelizaci směrnice. Dovolím si tvrdit, že nikdo nepochybuje o tom, že je třeba stávající právní předpisy aktualizovat.
Dovolte mi, abych poděkoval zainteresovaným orgánům ve všech sektorech a zmínil jejich důležitý přínos v práci na tomto předběžném návrhu. Komise také provedla ucelené hodnocení vlivů.
První prioritou je bezesporu dosažení nejvyšší možné úrovně ochrany zdraví lidí a zvířat, jakož i ochrany životního prostředí. Toho můžeme dosáhnout prostřednictvím několika opatření: zavedením jasných a přísných kritérií pro schvalování aktivních látek, přenecháním hlavní role v posuzování aktivních látek Evropskému úřadu pro bezpečnost potravin a zavedením povinnosti pro zemědělce, aby si vedli záznamy o použití výrobků na ochranu rostlin, které by měly být na vyžádání dostupné jejich sousedům a vodohospodářům. Úřady v členských státech taktéž budou muset posílit kontrolu komerčního využití a používání výrobků na ochranu rostlin a Komise bude prověřovat a ověřovat, jak efektivně členské státy tyto kontroly provádějí. Další pokusy na zvířatech budou rovněž zakázány. Na podporu trvale udržitelného zemědělství budou nebezpečné výrobky nahrazeny nejbezpečnějšími alternativami. Návrh tedy vytvoří bezpečnější rámec pro používání výrobků na ochranu rostlin v EU a posílí opatření na ochranu životního prostředí.
Tento návrh má, stejně jako lisabonská strategie, snížit administrativní náklady. Proces bude kratší a účinnější, přičemž věřím, že bude navíc zachovávat úrovně bezpečnosti a chránit životní prostředí, což je ještě důležitější.
Členské státy už nebudou muset pracovat v izolaci, protože se vzájemné uznávání stane pravidlem, nikoli výjimkou. Tím se zabrání rozdělení vnitřního trhu podle výrobků na ochranu rostlin a zastaví se štěpení trhu podle zemědělských výrobků.
Změny pravidel na ochranu údajů povedou k větší transparentnosti a korektní hospodářské soutěži, aniž by byl brzděn výzkum a inovace.
Změna článku 173 jednacího řádu EP o doslovných zápisech (rozprava)
Následuje zpráva, kterou připravil pan kolega Richarda Corbett jménem Výboru pro ústavní záležitosti, o změně článku 173 jednacího řádu EP o doslovných zápisech.
zpravodaj. - Vážená paní předsedající, jménem Výboru pro ústavní záležitosti navrhuji, aby se změnil způsob, jakým v tomto Parlamentu uchováváme záznam z našich jednání. Všichni známe doslovné zápisy, které dostaneme druhý den po jednání a v nichž jsou všechny příspěvky řečníků v jejich rodném jazyce. Tak to zůstane i nadále. Zápis toho, co původně každý řekl ve svém jazyce, zůstane nezměněn.
Návrh Výboru pro ústavní záležitosti se týká změny způsobu, jakým uchováváme vícejazyčný zápis našich jednání. Namísto postupného překládání jednání a několikaměsíčního čekání na kompletní přeložené záznamy v písemné formě v každém jazyce navrhujeme přechod na systém, v němž budou rozpravy uchovávány v elektronické podobě a každý občan k nim bude mít prostřednictvím internetu přístup hned druhý den a uvidí vizuální záznam jednání spolu se zvukovým záznamem pro jednotlivé jazyky převzatý z tlumočnických kabin. Jde o živější způsob přístupu k jednáním, než poskytuje samotný text. Záznam bude k dispozici hned, a ne až po několika měsících.
Musím se přiznat, že já sám jsem byl vůči tomuto návrhu původně skeptický. Vždy jsem byl přesvědčen, že neodmyslitelnou součástí existence Parlamentu je uchovávat na papíře zápis všeho, co na jeho půdě zaznělo, a vše archivovat, aby to zůstalo lidem v průběhu mnoha následujících let k nahlédnutí. Avšak po vyslechnutí a zvážení argumentů zastávám názor, že můžeme zachovat vícejazyčný přístup, i když nový způsobem.
Problémem starého systému je to, že překlady nás stojí nejen mnoho peněz, ale i to, což je důležitější, že jsou dostupné až po několika měsících. V současnosti je dáváme na internet, kde jsou dostupné v elektronické podobě. Už nebývají uveřejněny v Úředním věstníku. Kvůli časovému zpoždění je prohlíží, vyhledává nebo používá jen málo lidí. S novým systémem uchování jednání prostřednictvím, řekněme, "televize na webu", budou dostupné hned druhý den, kdy jsou ještě politicky aktuální a lidé se o ně zajímají.
Obávali jsme se také, že historici, kteří mají z různých důvodů snahu nahlédnout do rozprav Parlamentu dávno poté, co jsme na ně už my sami zapomněli, by mohli být znepokojeni tím, že už nebudeme mít písemnou tiskovou verzi, ale jen tu vizuální vícejazyčnou. Obrátili jsme se na různá sdružení historiků a jiných odborníků a k mému překvapení odpověděli, že i pro ně by bylo o mnoho zajímavější mít k dispozici živý záznam než jen přeložený vytištěný text. Sledování rozpravy na obrazovce přenáší i atmosféru dané rozpravy. Je možné pozorovat řeč těla hovořícího řečníka a zjistit o mnoho více než ze suchého textu.
Nicméně naše zpráva navrhuje i množství bezpečnostních opatření. Za prvé, mnohojazyčné doslovné zápisy, které dostáváme druhý den, budou existovat i nadále. Jako doposud budou všechny příspěvky uváděny v jejich původním znění. Za druhé, poslanec tohoto Parlamentu bude mít zaručené právo vyžádat si překlad, když ho bude potřebovat pro svoji politickou činnost. Překlad příspěvku musí být poslanci, který o něj požádá, rychle k dispozici. Za třetí předpokládáme, že kancelář může požádat o písemný překlad obzvlášť důležitého jednání, který pak bude vydán v písemné formě v každém jazyce. Začtvrté, pokud jsou k dispozici verze v dalších jazycích, neboť už byly přeloženy (například pro potřeby formálního zasedání, na němž má projev hlava státu a jsou poskytnuty formální překlady), ty budou taktéž umístěny na webové stránce Parlamentu. Když budou k dispozici překlady v jiných jazycích, použijeme je. Na závěr žádáme kancelář, aby zvážila technologické pokroky a zhodnotila, zda by v budoucnosti nemohly poskytnout základní myšlenku o tom, co v rozpravě zaznělo, například počítačově vyhotovené překlady.
Na závěr chci říci, že jde o nestranný návrh, který má více výhod než nevýhod. Nejde jen o finanční náklady, ale i o to, abychom byli moderním parlamentem a zprostředkovali naše jednání mnohem rychleji a mnohem užitečnějším způsobem.
jménem skupiny PPE-DE. - (DE) Vážená paní předsedající, v naší skupině máme svobodu hlasování, a tak nejsem oprávněn hovořit za všechny své kolegy. Opět se zabýváme základní otázkou, zda je parlamentní služba hodna peněz, nebo zda musíme na základě naléhavého požadavku na snížení nákladů utáhnout opasek. Dovolte mi, abych hned v úvodu řekl, že i já považuji novou koncepci videoprezentace za dobrý nápad, který bychom neměli smést ze stolu. Ti, kteří by chtěli mít bezprostřední dojem z naší parlamentní činnosti, aby tuto možnost měli a to je správné a vhodné.
Podle mého názoru to však není postačující, protože archivace písemných záznamů je celkem jednoduše nezbytná služba. Dovolte mi vyzdvihnout čtyři důvody. Za prvé, ve všech parlamentech na světě jsou jejich plenární zasedání dostupná v písemné formě a archivují se, aby lidé mohli na základě porovnání těchto záznamů zjistit, o čem se v daném parlamentu jednalo.
Za druhé, videozáznam zprostředkuje živý a velmi zajímavý dojem, ale také víme, že hektická povaha jednání často způsobí, že máme méně kvalitní verbální tlumočení, než bychom potřebovali.
Víme to z našich vnitřních jednání s tzv. "útvarem pro předkládání návrhů". Dokonce sami budujeme "útvar pro předkládání návrhů" s cílem zajistit, aby formulace návrhů na projednání a oficiální dokumenty byly úplně správné. Pokud fungujeme na bázi vícejazyčnosti, musíme pro to vynaložit velké úsilí. Se stejnou důsledností chceme nadále přistupovat i k zápisům jednání.
Za třetí, odborníci, kteří vyjádřili svůj názor k této problematice, si nemuseli být celkem vědomi důsledků, protože přesto, že získáme živý záznam, navrhovanému přístupu do značné míry chybí kritičnost. Kromě toho je o mnoho jednodušší analyzovat plenární zasedání, když hledající zadá nějaký termín, například "pesticidy" nebo "CO2", a je nasměrován přímo k příslušné rozpravě. Zdá se, že toto není realizovatelné při videozáznamech. V krátkosti, věřím, že archivování písemných záznamů stojí za vynaložené náklady, a jsem pro to, aby písemné archivování doplňovalo videozáznamy.
jménem skupiny PSE. - (EL) Vážená paní předsedající, dámy a pánové, myslím si, stejně jako to řekl už zpravodaj, pan Corbett, že z politického hlediska má problém, o kterém dnes jednáme, dva stejně důležité cíle. Na jedné straně stojí technické otázky, jak bychom v rámci možností techniky mohli realizovat překlady a šetřit finanční zdroje. Na druhé straně je otázka zabezpečení největší možné míry různorodosti názorů, vícejazyčnosti a transparentnosti v činnosti Parlamentu. Tady musím zdůraznit, že jazyk hraje velmi důležitou úlohu v rámci politického seskupení, jakým je to naše, v němž jsou zastoupeny mnohé etnické a politické skupiny. Jazyk totiž není jen prostředkem komunikace, ale je - a vždy byl a nechť ještě dlouho zůstane - nositelem kultury, vyjádřením myšlenek. Nesmíme dovolit, aby technická stránka znemožnila diskusi o rovnosti a pokrytí všech témat, která jsou předmětem jednání ve všech jazycích, a v úplné rovnosti.
Dovolte, abych poukázal na fakt, že tu máme další praktickou otázku: jak bychom mohli dosáhnout takového pokrytí šetrným způsobem? Vyvstávají různé problémy. Prvním je ubývání psaného slova, skutečnost, která už byla označena jako důležitá. Já si myslím, že v politice by mělo být zachováno psané slovo. Druhý problém, který bychom měli vzít v úvahu, je trvalý zápis činnosti našeho Parlamentu. Na závěr, když mi paní předsedající dovolí dokončit svůj příspěvek: jak můžeme okamžitě zpřístupnit práci našeho Parlamentu veřejnosti, která myslím nemá vždy k dispozici internet?
jménem skupiny ALDE. - Vážená paní předsedající, pan Friedrich a já jsme předložili na projednání určité pozměňovací návrhy, které neusilují o výměnu starých postupů za nové, ale hledají způsob, jak doplnit staré novými. Zdá se nám velmi nespravedlivé ukončit zvyk vydávání psaného textu, který je tu 50 let, hned jak se nový členský stát dostane do Parlamentu, a myslím si, že je nezbytné pro historiky i pro účely výzkumu, abychom v této dosavadní praxi pokračovali.
Psané slovo je primární zdroj a musí být zachováno pro důslednost, transparentnost a jednoduchost výzkumu v době, kdy se snažíme o prosazení studia Evropského parlamentu. Jako instituce bychom vůči sobě měli prokázat určitou úctu a zachovat dosavadní postup natrvalo.
jménem skupiny UEN. - (PL) Vážená paní předsedající, iniciativa Komise o změnu článku 173 jednacího řádu Evropského parlamentu mě nutí k opětovnému přemýšlení o Evropské unii. Pro koho tu vlastně Unie je? Je tu pro ideologii, nebo pro lidi? Pokud má pomáhat lidem, proč je potom navrhováno něco, co je proti jejich zájmu? Co vlastně chceme před lidmi skrýt? Ano, skrýt. Říkám to proto, že zájem omezit přístup k informacím ve vlastním jazyce by znamenal právě to. Proč se porušují základní práva občana a lidé jsou diskriminováni na základě data, kdy se přidali k Evropské unii, nebo pro počet obyvatel jejich země? Co mají společného zásada vzájemné úcty, demokracie a pokus o násilné vtažení do situace, kdy obyvatelé starých členských států EU dostávají od Evropské unie materiály včetně písemných v jejich mateřském jazyce, zatímco obyvatelé nových členských států jsou odkázáni na internetové stránky, aby si vyslechli záznamy jednání? Zároveň se nevěnuje pozornost skutečnosti, že v nových členských státech je mnoho lidí, kteří si nemohou dovolit mít internet doma. To se týká milionů lidí, opakuji, milionů lidí, kterým bychom odepřeli informace. Omlouvání navrženého rozhodnutí z hlediska nákladů zní jako žert. Znamená to, že si můžeme dovolit utrácet stovky milionů eur za nadbytečnou administrativu a na udržování chodu dvou, ba až tří budov tohoto Parlamentu, ale nemůžeme si dovolit informovat lidi, plátce daní, o tom, jak Unie používá jejich peníze a jaké jsou její plány?
Dámy a pánové, pokud máme nějakou úctu vůči sobě samým a vůči jiným lidem, je tu jen jedno řešení bez machinací. Plníme nařízení článku 96 jednacího řádu, které říká: "Parlament zabezpečí co nejvyšší míru transparentnosti své činnosti."
jménem skupiny Verts/ALE. - (DE) Vážená paní předsedající, doba a opět i tento Parlament musí bojovat s laxními přístupem k demokracii v Evropské radě. To může vést k situaci, že bez jakýchkoli konzultací přibude v Parlamentu jedno křeslo a hned poté někteří jednoduše hovoří o 750 plus jedna a myslí si, že jsou na té správné straně zákona. Naplňuje mě obavou myšlenka, že tento postoj zde v Parlamentu zakořeňuje a vede k tomu, že někteří poslanci se snaží postavit nejtriviálnější pragmatické úvahy před nejzákladnější zásady.
Na první pohled to vypadá jednoduše. Jednací řád nás zavazuje k nejvyšší míře transparentnosti v naší činnosti - a to nikoli k žádné staré interpretaci transparentnosti, ani k jisté formě transparentnosti zakalené pragmatismem nebo kalkulacemi o finančních výhodách, ale k nejvyšší míře transparentnosti. Audiovizuální prezentace neodpovídá této charakteristice. Audiovizuální prezentace může být použita k účelům propagandy nebo může poskytnout rychlý zdroj informací, avšak nenabízí seriózní analýzu slov, která zazněla v tomto Parlamentu, diskusí a rozprav, které se tu odehrávají. O tom není pochyb.
Vícejazyčnost je hlavní zásadou Parlamentu a parlamentní jednání tvoří jádro naší činnosti. Kontakt s lidmi je naší nejdůležitější povinností. Když tomuto problému věnujeme jen krátké zamyšlení, nemůžeme popřít, že parlament, který se vyčlení od všech ostatních parlamentů na světě tím, že už dál nebude archivovat zápisy jednání, ztratí velkou část své parlamentní identity.
Se zřetelem na finanční faktor chci říci, že by bylo velmi lehké snížit náklady pomocí přepisu tlumočení z jednání namísto toho, že se budou znovu překládat. Mohlo by to také odrážet rušnou atmosféru jednání a reprodukovat ho způsobem, jakým skutečně proběhlo a jakým jsme mu my porozuměli.
jménem skupiny IND/DEM. - Vážená paní předsedající, tento Parlament je jako babylonská věž, alegorie habsburské říše, která byla plná patolízalů. Snahou Evropské unie je vybudovat mezinárodní říši založenou na sjednoceném přesvědčení federalistů, liberálů, kosmopolitů a patolízalských humanistických myslitelů.
Babylonská věž však byla nápadem bláznů. Její konečné selhání se připisuje lingvistickým rozdílům nebo tomu, co se v Evropské unii nazývá "vícejazyčnost". Zdá se, že zpráva pana kolegy Corbetta zpochybňuje efektivitu komunikace národů Evropy. Nápad pana Corbetta vypracovat Evropu jako vícejazyčný dokument je jako čekání na Godota a znamená stagnaci v komunikaci.
Tato zpráva chce odvrátit pozornost od skutečného problému. Pro komunikaci a vzájemné pochopení potřebujeme dialog, a ne monolog. Jediným nástrojem k dosažení tohoto cíle je překlad do všech dvaceti dvou úředních jazyků. Jinak směřujeme ke komunikačnímu chaosu.
Můj pozměňovací návrh č. 2 by měl být zahrnut do této zprávy proto, že například překlady mých příspěvků do polštiny někdy zprostředkují jen 50 % z toho, co jsem skutečně řekl.
Naléhavě bych chtěl požádat všechny poslance, aby hlasovali pro pozměňovací návrhy, které podporují zachování překladů do všech 22 jazyků, a pro zamítnutí pozměňovacího návrhu č. 1, který vypracoval pan Corbett a který byl uveden na seznamu hlasování jako pozměňovací návrh předložený výborem.
zpravodaj. - Vážená paní předsedající, zdá se, že pan Podkański naznačuje, že Výbor pro ústavní záležitosti jednal v rozporu s jednacím řádem. Jednací řád vyžaduje, aby se s každým jazykem zacházelo rovnocenně, a to, co výbor navrhuje, je jednoduše to, abychom místo písemných doslovných překladů měli v každém jazyce audiovizuální překlad. V tomto návrhu nejde o žádnou diskriminaci. Je to zkrátka otázka toho, zda máme písemný záznam nebo audiovizuální záznam. V obou případech se musí se všemi jazyky zacházet rovnocenně.
Strategie Společenství na snižování emisí CO2 z osobních automobilů a lehkých užitkových vozidel (rozprava)
Dalším příspěvkem je zpráva, kterou připravil Chris Davies jménem Výboru pro životní prostředí, veřejné zdraví a bezpečnost potravin, s názvem Strategie Společenství na snižování emisí CO2 z osobních automobilů a lehkých užitkových vozidel.
zpravodaj. - Vážená paní předsedající, dovolte mi, abych začal s obviňující otázkou na pana komisaře. Někteří z nás za poslední rok opakovaně poukazovali na fakt, že výrobci aut neplní požadavky, které obsahuje dobrovolná dohoda o snižování emisí. Proč tedy přibližně pět let, odkdy nám to je jasné, před sebou stále ještě nemáme právní předpisy, které by od výrobců požadovaly plnění dohodnutých cílů? Vždyť přece s každým měsícem opoždění je těžší dosáhnout ambice, které byly původně splnitelné.
Toto tvoří rámec dnešní rozpravy. Průměrné množství emisí z nových aut je v současnosti o trochu menší než 160 g CO2 na kilometr, což daleko zaostává za požadovaným cílem 140 g do roku 2008. Proto není žádným překvapením, že poslanci požadují potrestání výrobců aut za porušování svých závazků. Avšak faktem je, že výrobci aut neporušili zákon, a i když si velmi přejeme, aby to bylo jinak, úroveň emisí je taková, jaká je.
Komise oznámila, že se chce přidržet střednědobého cíle, když v rámci dobrovolné dohody určila 120 g do roku 2012, v níž se ale hovoří, že 10 g z tohoto množství má být dosaženo pomocí doplňkových opatření. Já to nazývám politickým přikrášlováním: zamlžila se srozumitelnost cíle a někteří výrobci aut byli povzbuzeni k tomu, aby si mysleli, že mohou používat biopaliva, a tak se vyhnout výrazným změnám v návrhu.
Vzhledem k současné situaci, kdy se průměrné emise za poslední dobu snížily o méně než 1 g za rok, je otázkou, zda je ještě stále cíl a harmonogram vypracovaný Komisí přiměřený. Komise proto navrhuje, aby se limit urychleně změnil na 5 g ročně. Správně, toho se dá dosáhnout a existuje na to i způsob. Avšak kolik by to stálo?
Snížení emisí se musí stát prioritou pro výrobce aut, ale musí to být uskutečněno při nejnižších možných výdajích. To znamená vymezit automobilovému průmyslu specifické cíle a dát mu dostatečný čas k uskutečnění změn. Tato vylepšení mohou způsobit nárůst cen nových automobilů, potom však nižší množství emisí a zlepšené využívání paliva přinese těm, kteří si tato auta koupí, úsporu peněz v průběhu jejich používání. To znamená, že můžeme udělat něco dobrého pro životní prostředí, pro uživatele i pro budoucnost automobilové výroby.
V tomto Parlamentu probíhá diskuse o tom, zda by měli ochránci životního prostředí v předběžné legislativní zprávě tohoto druhu nabádat Komisi, aby byla neústupná, nebo zda bychom se spíš měli snažit být realističtí v rámcových opatřeních, která by se nakonec skutečně mohla nejvíc přiblížit konečnému znění. Proto žádám Parlament, aby se odklonil od názoru Komise a doporučil, aby se cíl pro průměrné množství emisí z nových aut neurčoval na rok 2012, ale až 2015, a měl by být 125 g, kterých bude třeba dosáhnout výlučně prostřednictvím technických prostředků.
Podpořme všemi způsoby používání doplňkových opatření ke snížení emisí, ale skutečně jen jako doplněk, a ne jako náhradu za tato technická zlepšení. Pro ty poslance, kteří říkají, že to není dostatečné, mi dovolte připomenout, že příští měsíc budeme hlasovat o zprávě CARS 21 a v ní je doporučení na 135 g do roku 2015. Můžeme skončit tak, že budeme tento měsíc hlasovat pro něco a následující měsíc pro něco jiného. Když se mi podaří přispět ke sjednocení názorů Výboru pro průmysl, výzkum a energetiku a Výbor pro životní prostředí, veřejné zdraví a bezpečnost potravin, věřím, že to posílí stanovisko a vliv Parlamentu.
Jsem přesvědčen, že výrobci automobilů by měli mít přesně dané cíle bez jakékoli možnosti mezi nimi kličkovat. Tato zpráva důrazně žádá, aby nesplnění požadavků provázely přísné finanční pokuty. Navrhuji interní obchodní mechanismus, který výrobcům poskytne maximální míru flexibility a bude stimulovat výrobu vozidel s nízkými emisemi. Každopádně však záleží na systému penalizování a očekávám, že právě ten prověří rozhodnutí Komise.
Stejně důležitá je potřeba zavést dlouhodobé cíle pro snížení emisí pod 100 g do roku 2020. Nepochybuji o tom, že v dostatečné době a při bezpodmínečném nařízení budou výrobci schopni v průběhu následujících 13 let snížit emise téměř o 40 %.
Na závěr mi dovolte, abych se zmínil o způsobu, jakým je vedena reklama na auta. Výrobci vždy tvrdí, že reagují na požadavky zákazníků, ale já tomu nevěřím. Myslím si, že oni formují požadavky klientů. Studie ukázaly, že převážná většina reklam propaguje auta na základě jejich síly, velikosti a rychlosti.
Automobilový průmysl by měl vytvořit dobrovolný kodex působení v rámci reklamy, ale na dobrovolných kodexech jsme si už spálili prsty a ke každému takovému opatření by se mělo přistupovat s jistou dávkou nedůvěry. Je na čase, aby reklamy poskytovaly konzumentům více podrobností o úspoře paliva a o produkci emisí prodávaných vozidel. Tato informace by měla být zřetelná, a ne zašifrovaná v poznámce v zápatí. Musíme povzbudit výrobce aut, aby si konkurovali v tom, nakolik jsou jejich auta bezpečná, stylová a šetrná k životnímu prostředí.
Dovolte mi ukončit svůj příspěvek následujícími poznámkami. Evropské automobilové společnosti vyrábějí kvalitní vozidla. Technická odbornost samotných společností si z velké části zaslouží obdiv, avšak tyto společnosti už příliš dlouho ignorují skutečnost, že jejich produkty přispívají k hrozbě změny klimatu. V zájmu naší planety a pro dobro automobilového průmyslu, který musí zůstat na úrovni špičkových světových technologií, jsou teď na řadě zákonodárci, aby ho přísně vedli zelenějším směrem.
člen Komise. - (EL) Vážená paní předsedající, silniční doprava spolu s dalšími oblastmi hospodářství musí přispět k úsilí o snížení emisí CO2 ve snaze dosáhnout cílů, které stanovuje Kjótský protokol, a našich závazků do roku 2020 a dále.
Silniční doprava je v rámci EU druhým největším zdrojem emisí skleníkových plynů. Jen samotná osobní auta odpovídají za 12 % z celkového množství emisí v EU. Je důležité poznamenat, že zatímco v období mezi roky 1990 a 2005 se celkové množství emisí všech dvaceti sedmi členských států EU snížilo o 8 %, emise ze silniční dopravy za stejné období vzrostly o 25 %. Na tomto místě bych měl připomenout, že od roku 1995 Komise určila za cíl 120 gramů, s čímž byl automobilový průmysl obeznámen. Dovolte mi též připomenout, že existovala dobrovolná dohoda zaměřená na snížení emisí CO2, která uváděla 140 gramů na kilogram do roku 2008. Komise si uvědomila, že automobilové společnosti tohoto cíle nedosáhnou, a přiznali to i samotní představitelé automobilového průmyslu. Přirozeným důsledkem bylo opětovné přehodnocení strategie Společenství na snižování emisí CO2 z nových osobních automobilů, které v únoru minulého roku vypracovala Evropská komise s povinnými právními předpisy založenými na integrovaném přístupu, jejímž prostřednictvím by se měl splnit evropský cíl snížení emisí z nových aut na 120 g do roku 2012.
Pokud se věnujeme problému emisí CO2 produkovaných auty, je třeba, abychom přispěli i k očekávanému posílení energetické stability v rámci EU prostřednictvím snížení naší závislosti na dovážených fosilních palivech. To bude spontánně vést ke snížení nákladů na pohonné hmoty.
Vážená paní předsedající, jsem rád, že mohu poznamenat, že vaše zpráva schvaluje naši iniciativu předložením právního rámce pro snížení emisí CO2 produkovaných auty, a děkuji zpravodaji, panu Daviesovi, za jeho práci, stejně jako paní Harmsové z Výboru pro průmysl, výzkum a energetiku a panu Bulfonovi z Výboru pro vnitřní trh a ochranu spotřebitelů za jejich podněty k tomuto tématu.
Správa klade ambiciózní cíle pro snížení CO2 a zdůrazňuje potřebu většího a dlouhodobějšího postupu. V současnosti je pro nás výzvou transformovat tuto politickou podporu do praktické činnosti.
Návrh zprávy obsahuje různě důležité oblasti působení, já bych se rád vyjádřil ke dvěma z nich.
Za prvé, vaše zpráva poukazuje na opodstatněný požadavek, aby automobilový průmysl měl dostatek času na plynulé přizpůsobení se novým legislativním opatřením. Jak jsem už zmínil, na této strategii snížení emisí se začalo pracovat v roce 1995. Na výstavě Frankfurt Motor Show, která se uskutečnila minulý měsíc, se jasně prokázalo, že evropský automobilový průmysl výrazně odpověděl na výzvu našeho návrhu. Výrobci aut dokázali za krátkou dobu navrhnout finančně dostupná technická řešení, která výrazně šetří palivo. Jsem si úplně jistý, že prostřednictvím naší přepracované strategie a bezprostředním právním rámcem poskytneme výrobcům aut stejné podmínky hospodářské soutěže. Konkurence se v budoucnosti nebude zakládat výlučně na velikosti nebo kapacitě motoru, motivací se stane ekologické provedení aut. První výsledky v tomto směru můžeme pozorovat už nyní. V současnosti, kdy cena nafty dosahuje rekordních hodnot, nesmíme promarnit příležitost k zavedení ambiciózních cílů snížení emisí CO2 v rámci evropského automobilového průmyslu. Bude to silný podnět pro inovaci a obnovu, a také to umožní větší vývoz do nově vznikajících zemí, kde je velký zájem o automobily s vysokou účinností paliva.
Za druhé, vaše zpráva poukazuje na potřebu zohlednit v připravovaných právních předpisech určité důležité parametry, jakými jsou činitele determinované sociálním vlivem a dostupné ceny pro zákazníky. Samozřejmě, důležité je spravedlivé zacházení se všemi zúčastněnými stranami. Chci zdůraznit, že naší opravdovou snahou je předložit takový návrh právních předpisů, který bude zohledňovat všechny výrobce automobilů, a tak se vyhnout jakékoli neomluvitelné deformaci konkurenční soutěže. Celková cílová hodnota se rozdělí mezi výrobce aut udržitelným a sociálně spravedlivým způsobem. Integrovaný přístup, který navrhujeme, pomůže danému sektoru v přípravách na budoucí výzvy a vyloučí nespravedlivé zatížení určitých podniků nebo tohoto odvětví jako celku.
navrhovatelka stanoviska Výboru pro průmysl, výzkum a energetiku. - (DE) Vážená paní předsedající, pane komisaři, dovolte mi, abych panu Daviesovi řekla, že bychom si měli připomenout, proč vlastně diskutujeme o striktních závazných limitech emisí. Důvodem je fakt, že automobilový průmysl vědomě a úmyslně nesplnil cíle dobrovolné dohody, kterou s Evropskou komisí uzavřel před více než 10 lety. Jak víme, v současné situaci se neocitáme kvůli smůle nebo nepředvídatelnému zvratu událostí, ale kvůli rozhodnutí nejvyššího managementu výrobních skupin.
Z toho důvodu svým způsobem žasnu nad jasným poselstvím, které jste, pane Daviesi, poskytl prostřednictvím těchto pozměňovacích návrhů, jež jsem viděla dnes poprvé, i když už možná existovaly déle. I přes to, o čem se rozhodlo ve Výboru pro životní prostředí, už nemáte další zájem vyvíjet tlak na inovační potenciál a inovační sílu automobilového průmyslu v Evropě.
Podle mého názoru můžeme dosáhnout evropských cílů týkajících se klimatu jen prostřednictvím přísných limitů, které byly původně navrženy Komisí. Také si myslím, a vy, pane Dimasi, jste tento bod adresoval správně, že nebudeme schopni zajistit zásoby pohonných hmot pro potřeby naší dopravy, pokud bez otálení nezabezpečíme, aby měla auta účinnější spotřebu paliva. Nemůžeme jen tak stát a dívat se, jak se na našich cestách i nadále plýtvá cennou ropou, která se tak těžko získává.
Třetí bod, kterému Výbor pro průmysl, požádaný o stanovisko, přikládá velký význam, je potřeba z dlouhodobého hlediska zabezpečit implementaci vědomostí a schopností strojních inženýrů a vývojářů v automobilovém průmyslu a to, aby tito kvalitní odborníci nadále nebyli zatlačováni do ústraní chybným přístupem managementu. Jsem pevně přesvědčena, že brzy budou na trhu jen výkonná, ekologicky šetrná, cenově dostupná a zároveň stylová auta, avšak ti, kteří dnes zlehčují požadavky na inovace prostřednictvím zavedení velmi benevolentních časových limitů pro dosažení cílů snížení emisí, pane Daviesi, budou nést zodpovědnost, pokud se evropský automobilový průmysl stane z dlouhodobého hlediska neschopný konkurence a pokud zaměstnanci výrobních podniků v Evropě přijdou o práci.
Nemusím snad připomínat, že globální automobilový trh se změní k nepoznání za předpokladu, že přijmeme zásadní výchozí body naší politiky a politiky OSN v oblasti klimatických podmínek, a že ti, kteří se nyní zasazují o zbrzdění tohoto procesu snižování limitů emisí skleníkových plynů, budou potom nést zodpovědnost, jestliže automobilový průmysl v Evropě špatně skončí, a také za situaci, kdy my sami nebudeme dále brát politiku v oblasti klimatických podmínek vážně.
navrhovatel stanoviska Výboru pro vnitřní trh a ochranu spotřebitelů. - (DE) Vážená paní předsedající, považuji auto za univerzální dopravní prostředek a uznávám přínos automobilového průmyslu k prosperitě obyvatel Evropy. Avšak neuznávám auto jako modlu. Z toho důvodu je pro mě nepochopitelné, že výrobci chtějí navrhovat auta, která dokážou jezdit rychlostí vyšší než 200 kilometrů za hodinu.
Všechny důkazy změn klimatu poukazují na nezbytnost vyrábět efektivní a ekologicky šetrná auta. Navíc má Evropa morální povinnost dát dobrý příklad rychle rostoucímu počtu nově vznikajících trhů. Určitě zůstane na výběru spotřebitelů, kteří rozhodnou, jakými auty budou jezdit v následujících letech. Z toho důvodu jsem ve Výboru pro vnitřní trh a ochranu spotřebitelů obhajoval transparentní a srozumitelné informace o emisních hodnotách vozidel. Vyzývám Komisi, aby tuto zprávu brala jako výchozí bod pro přípravu ambiciózního legislativního návrhu a aby jednala rychle.
Následuje zpráva, kterou připravil pan Reul jménem Výboru pro průmysl, výzkum a energetiku, na téma Konvenční zdroje energie a technologie výroby energie [http://www.europarl.eu.int/oeil/FindByProcnum.do?lang=2&procnum=INI/2007/2091" ].
zpravodaj. - (DE) Vážený pane předsedající, pane komisaři, dámy a pánové, protože mám několik minut navíc, dovolte mi, abych úvodem poděkoval Komisi, sekretariátu našeho výboru a ostatním zpravodajům. Nebyl to lehký úkol a jsem vděčný, že jsme byli schopni objektivně spolupracovat a hledat nejširší možnou společnou cestu, což není vůbec bezproblémová záležitost.
Naše práce se zakládala na třech oznámeních Komise a naším cílem bylo přinést v této zprávě odpovědi v rámci třech oblastí, které byly obsahem těchto oznámení, což se nám podařilo díky převážné většině členů pověřeného výboru. Výchozím bodem byla všeobecně přijatá zásada, která se opakuje v každé debatě o politice v oblasti energie, konkrétně se jedná o názor sdílený Komisí a Parlamentem o tom, že energetická politika má tří hlavní cíle - konkurenceschopnost, jinými slovy dostupné ceny, ochranu životního prostředí a zajištění dodávek. Závěr, v němž uvádíme, že řešení spočívá v pokračování vývoje nových a inovaci již existujících energetických technologií, byl jistě nejjednodušší částí, kterou jsme se v této zprávě zabývali.
Technologie je klíčem k úspěchu. Ve světě, jenž klade stále větší nároky na množství energie, zatímco zásoby fosilních paliv stále ubývají, je nesmírně důležité, abychom investovali do výzkumu a inovací a pokusili se v těchto oblastech o pokrok. Měli bychom se zaměřit na potenciál zvyšování energetické účinnosti tepelných uhelných elektráren, která je v současné době v průměru 34 %, ale mohla by se pomocí nejmodernější technologie zvýšit na 55 %. Jestliže se třetina starých elektráren nahradí moderními zařízeními, spotřeba paliva by se mohla snížit o 30 %. To je jen malý příklad z velkého počtu možností, které nabízejí nové technologie.
Mluvili jsme také o dvou zdrojích energie, které se od sebe dost liší, ale oba mají stejnou pověst v tom, že provokují největší politické spory. Není pochyb o tom, že podíl fosilních paliv, který představuje 79 % celkové domácí spotřeby paliva v rámci Evropské unie za rok 2004, zůstane v dohledné době stále vysoký. Ať už to trvá jakkoliv dlouho, je jisté, že se určitě budeme muset v následujícím období zabývat fosilními palivy. Uhlí je hlavním faktorem, který hraje důležitou roli - jedním z důvodů je samozřejmě fakt, že je to jeden z mála zdrojů energie a zároveň je to největší zdroj energie, který v Evropě máme, ačkoliv se jeho dostupnost v jednotlivých členských státech liší. To je důležitá výhoda zejména z hlediska zajištění našich dodávek energie.
To znamená - a tady jde o důležitý bod našich diskusí -, že pokud říkáme, že uhlí má budoucnost, jak to popsala Komise, musíme zajistit, aby se ještě prodiskutovaly negativní stránky používání uhlí. Jedním z takových kritických aspektů jsou emise oxidu uhličitého. Jednou možností je vyšší efektivita a lepší technologie a druhou možností je vyzkoušet nové technologie pro oddělení CO2 a jeho ukládání pod zemí (jedná se o známou technologii zachycování a ukládání CO2).
Samozřejmě se to snáze řekne, než udělá, avšak existují indicie, že je možné to uskutečnit. Všeobecně jsme to uznali v této zprávě a zasazujeme se o pokračování vývoje technologie zachycování a ukládání uhlíku, protože se nám tak naskýtá příležitost k zisku z uhlí, které je pro nás v Evropě velmi spolehlivým zdrojem energie. Z tohoto důvodu jsme také zdůraznili, že si musíme dát pozor na to, aby zachycování CO2 nesnížilo efektivitu výroby, kvůli čemuž by bylo těžké odhadnout, kdy by se dala uplatnit technologie zachycování a ukládání uhlíku. Především musíme splnit svůj úkol a zformulovat právní předpisy.
Třetí a nejkontroverznější část této zprávy se týká problému atomové energie. Jaderné elektrárny vyrábějí více než 30 % elektřiny v Evropě a jaderná energie má nepopiratelné výhody, ať už jsou naše názory jakékoliv. Je zde, je dostupná a velkou měrou přispívá k zajištění dodávek. Z hlediska snižování emisí CO2 jde o neuvěřitelně zajímavou možnost a já věřím, že by bylo velmi lehkomyslné odsunout tento druh energie stranou a ani o ní neuvažovat.
Ne sice bez těžkostí, ale byli jsme úspěšní v hledání takových formulací, pod které se byla schopna podepsat převážná většina a které tvoří podstatnou a nezbytnou část celé debaty, avšak rozhodnutí o jejich přijetí nebo odmítnutí je záležitostí členských států. Jde o poměrně důležitý bod a naším záměrem je konkrétně přispět k bezpečnosti zdrojů, což je oblast, za kterou Evropa nese jistou zodpovědnost. V tomto smyslu je moudré zřídit skupinu na vysoké úrovni pro jadernou bezpečnost a nakládání s odpadem a Evropské fórum pro jadernou energii, protože je jistě správné, jak to postuluje jaderný program Společenství informativní povahy (PINC), abychom posunuli tuto diskusi dále, a když se zabýváme investicemi do nové technologie, neotáčejme se zády k žádnému z možných řešení.
Zkrátka, kombinace energií neznamená prosívání určitých zdrojů energie, ale musíme v něm počítat se všemi zdroji. Věřím, že budeme zítra schopni přijmout usnesení v takové formě, v jaké ji schválila velká většina výboru.
člen Komise. - Vážený pane předsedající, nejdříve bych rád pogratuloval panu Reulovi k jeho zprávě. Přichází na řadu jako poslední zpráva Evropského parlamentu, která navazuje na soubor opatření zabývající se energetikou a změnami klimatu ze dne 10. ledna. Další dvě zprávy od pana Vidala-Quadrase a paní Thomsenové poskytly Komisi vzácné vstupní údaje pro budoucí formulování návrhů.
První se týká naší přípravy souboru opatření o vnitřním trhu a druhý je pokračováním práce na směrnici o obnovitelných zdrojích energie. Jsem také velmi vděčný za příhodný vstup pana Reula a za to, že se tento Parlament snaží zajistit v oblasti energetických inovací čistá fosilní paliva a bezpečnou jadernou energii.
V mnoha záležitostech už Komise dosáhla souladu s výzvami Parlamentu a dále pracuje na velkém počtu nedořešených problémů, na které poukazuje tato zpráva.
Evropa musí dosáhnout důležitého cíle v boji proti změnám klimatu. Z tohoto důvodu a také kvůli bezpečnosti zásob potřebujeme vysoce účinné energetické technologie s nízkou produkcí oxidu uhličitého. Fosilní paliva musíme využívat udržitelnějším způsobem. A bez použití jaderné energie bude těžké dosáhnout našich cílů v oblasti změn klimatu.
Dovolte mi, abych začal poukázáním na problém inovací v energetice. Záměrem Komise je představit koncem listopadu Evropský strategický plán pro energetické technologie. Evropa uspěla v zavedení právního rámce na podporu nízkouhlíkových technologií. Byly dohodnuty cíle pro úspory energie a pro obnovitelné zdroje energie. Budujeme skutečný vnitřní trh. Není pochyb o tom, že to jsou základy třetí průmyslové revoluce.
Jistěže to není ani zdaleka dostatečné. Pokud budeme závislí jen na nízkouhlíkových technologiích z dovozu, selháváme v plnění cílů zajištění dodávek a konkurenceschopnosti.
Analýza, kterou se v současné době zabývá Komise, ukazuje, že Evropa má nedostatky ve vývoji nízkouhlíkových technologií. Podstatný problém spočívá v tom, že neumíme vysoce kvalitní základní výzkum, který se dělá v EU, přenést do špičkových technologií. Nevěnujeme se dostatečně propojení výzkumu s pokrokem v energetice prostřednictvím budování pilotních a zkušebních elektráren, abychom dosáhli plného komerčního rozsahu.
Pro Evropu je nasměrování špičkových inovací na boj proti změnám klimatu a ve prospěch zajištění dodávek energie nezbytné pro efektivnější řízení zdrojů investovaných do inovací v oblasti energetiky.
Proto potřebujeme kvalitnější společné strategické plánování na úrovni EU a také efektivnější realizaci opatření a programů v oblasti energetických technologií.
Navíc, jak tvrdí pan Reul ve své zprávě, musíme mobilizovat dodatečné finanční a lidské zdroje pro výzkum energetických technologií a jejich vyzkoušení.
Už jsme zvýšili rozpočet pro energetiku v sedmém rámcovém programu o 50 % a v Programu pro konkurenceschopnost a inovace o 100 %. Toho všeho by nebylo možné dosáhnout bez silné podpory Evropského parlamentu.
Členské státy jdou také touto cestou a já jsem přesvědčen, že soukromý sektor udělá totéž, pokud budou rámcové podmínky nastaveny správně. To se vztahuje v celém rozsahu především na projekty průmyslových zkoušek a rychlého uvedení na trh, stejně jako na podstatnou roli malých a středně velkých podniků.
Nyní bych se zaměřil na druhou část zprávy, kterou tvoří výzvy související s konvenčními zdroji energie. Musíme si uvědomit, že tyto energetické zdroje budou v následujících letech hrát podstatnou roli v rámci kombinace energií.
Společně sdílíme názor, že je potřeba vyměnit tradiční paliva za udržitelná fosilní paliva. Komise udělá koncem roku další kroky v oblasti využívání moderních technologií při výrobě elektřiny. Dále se Komise bude konkrétně zabývat otázkou právního rámce pro zachycování oxidu uhličitého a jeho geologické ukládání. Předložíme k projednání legislativní návrh, v němž se pokusíme vymezit regulační rámec, jehož cílem bude zabezpečení právní jistoty a upevnění důvěry veřejnosti vůči bezpečnosti zavedení technologie pro zachycování a geologické ukládání CO2. V současné době také připravuji oznámení na vymezení politického rámce pro podporu zachycování a ukládání uhlíku.
Souhlasím s tím, že technologie zachycování a ukládání uhlíku bude vyžadovat značné výzkumné úsilí, než se stane komerčně životaschopná. Z tohoto důvodu bude technologie zachycování a ukládání uhlíku zařazena mezi strategické technologie pro energetiku ve strategickém plánu pro energetické technologie. Také proto ji v souvislosti s legislativním návrhem vyčleňujeme do zvláštního oznámení.
Paralelně s pokračujícím výzkumem a rozvojovými snahami musí jít EU vstříc testovacím elektrárnám. Takové projekty přinesou neocenitelné zkušenosti. Umožní nám optimalizovat existující technologie a také identifikovat a reagovat na zůstávající výzvy.
Cíl je jasný: zprovoznit v EU několik velkokapacitních zkušebních elektráren do roku 2015 a do roku 2020 uvést na trh zmiňovanou technologii. To se však neuskuteční, pokud se o to vážně nepřičiní i evropský soukromý sektor a silná podpůrná politika jednotlivých vlád. Komise je připravena převzít vedení, avšak přitom je nezbytné získat plnou podporu členských států a Evropského parlamentu.
Nyní přejdu k jaderné energetice. Jsem rád, že vaše zpráva týkající se atomové energie je celkem v souladu s našimi závěry předloženými ve sdělení s názvem Ukázkový jaderný program Společenství, který schválil Evropský hospodářský a sociální výbor.
Jsem také rád, že se 12. října uskutečnilo první setkání skupiny na vysoké úrovni pro jadernou bezpečnost a nakládání s odpadem. Skupina má mandát pro postupné rozvíjení základných poznatků a v konečném důsledku i vyšší úrovně jaderné bezpečnosti.
Poradní výbor pro správu evropských statistik - Evropský poradní výbor pro politiku Společenství v oblasti statistických informací (rozprava)
, kterou připravila Sharon Bowlesová jménem Výboru pro hospodářské a měnové záležitosti o návrhu rozhodnutí Evropského parlamentu a Rady o založení Poradního výboru pro správu evropských statistik - C6-0348/2006 - a
, kterou připravila Ieke van den Burgová jménem Výboru pro hospodářské a měnové záležitosti o návrhu rozhodnutí Evropského parlamentu a Rady, kterým se zřizuje Evropský poradní výbor pro politiku Společenství v oblasti statistických informací - C6-0379/2006 -.
člen Komise. - (ES) Vážený pane předsedající, dámy a pánové, v roce 2005 začala Komise za podpory Rady a Parlamentu neléhat na reformu řízení statistky v rámci Evropské unie s cílem posílit nezávislost, integritu a zodpovědnost vnitrostátních statistických institucí všech členských států Unie a samozřejmě Eurostatu, statistického úřadu Evropských společenství.
Prvním krokem v tomto procesu bylo přijetí Kodexu evropských statistik v květnu 2005. Zavedení tohoto kodexu vyústilo v užší spolupráci mezi Eurostatem a vnitrostátními statistickými institucemi a přineslo vyšší míru spolehlivosti statistických údajů shromažďovaných k různým účelům; zejména bych se však chtěl věnovat jednomu cíli, který byl předmětem jednání během více let, konkrétně jde o vysoký veřejný dluh.
Když byl navržen Kodex evropských statistik, Komise také doporučila, aby se samoregulační zaměření vyvážilo zřízením systému podávání zpráv, kterým by se monitorovalo dodržování kodexu. Tak vznikla myšlenka založit nezávislý externí poradní orgán, jenž má mít aktivní roli v monitorování realizace Kodexu evropských statistik v Evropském statistickém systému jako celku.
Zároveň Komise poukázala na vhodnost prověření fungování a složení Evropského poradního výboru pro statistické informace v oblasti statistických informací v hospodářské a sociální oblasti, s cílem zefektivnit ho a dát mu možnost hrát ještě strategičtější roli. Rada ECOFIN a obecně představitelé vnitrostátních statistických institucí uvítali obě doporučení a Komise je uskutečnila v dvojitém návrhu v říjnu loňského roku; dnes o těchto návrzích perspektivně jednáme a já věřím, že budete moci potvrdit, zda se mnou souhlasíte v tom, že budou schváleny v prvním čtení.
Rád bych pogratuloval dvěma zpravodajkám, paní Bowlesové a paní Van den Burgové, za jejich práci a kvalitu jejich zpráv.
Tento proces posilování řízení evropské statistiky je doplněn o nový návrh Komise, jenž byl přijat 16. října, tedy teprve před několika dny, na přepracování nařízení o vytváření evropské statistiky. Tento návrh také patří do postupu spolurozhodování Rady a Parlamentu, a proto budeme mít v následujících měsících opět možnost se jím zde zabývat.
Tento soubor podnětů poskytne Unii moderní, spolehlivý a efektivní evropský statistický systém, který umožní zvýšit důvěru veřejnosti vůči oficiálním statistickým údajům. Ještě jednou se vrátím k rozpravám, které se v posledních letech často na půdě tohoto Parlamentu věnovaly důležitosti spolehlivých údajů o rozpočtu, nebo spolehlivých údajů pro jiné veřejné účty, HDP a jiné, nebo potřebě mít cenový index, na který se může veřejnost plně spolehnout.
Se zřetelem ke zprávám, o nichž budeme dnes jednat, mi dovolte, abych jednoduše poukázal na skutečnost, že by bylo lepší, kdyby se více respektovala institucionální rovnováha, jak to, podle našeho názoru předkládá první návrh v souvislosti se schůzkou členů Poradního výboru pro správu evropských statistik a v souvislosti s navrhováním a vysíláním zpráv tohoto výboru. V každém případě, Komise uznává, že pozměňující a doplňující návrhy vypracované k původním návrhům jsou nesporně důležité, mají podporu Rady a Parlamentu a nemění podstatu našich návrhů.
Z tohoto hlediska bych rád ještě před ukončením svého příspěvku zopakoval své poděkování zpravodajkám a Výboru pro hospodářské a měnové záležitosti za jejich vynikající práci a za pokračující podpůrnou činnost pro Komisi v zájmu modernizace našeho statistického systému, který chceme udělat spolehlivějším a kompetentnějším.
zpravodajka. - Vážený pane předsedající, toto rozhodnutí se zabývá zřízením Poradního výboru pro správu evropských statistik. Statistické výsledky používají členské státy, EU, využívají se mezinárodně a také slouží mnohým jiným spoluúčastníkům k různým účelům. Používá je například i Evropská centrální banka pro své hospodářské analýzy; Komise prostřednictvím Eurostatu vypracovává statistiky, jež sumarizují údaje získané členskými státy.
Před několika lety vznikla otázka zabývající se důvěryhodností statistik, které poskytují některé členské státy institucím EU, a bylo jasné, že budeme potřebovat určitý druh kontroly kvality. Jak řekl ve své odpovědi pan komisař, byl sestaven Kodex evropských statistik. S cílem zajistit kontrolu důslednosti a dodržování Kodexu evropských statistik je každý vnitrostátní statistický úřad vystaven kontrole prostřednictvím kolegů z jiného členského státu a Eurostatu. Pro další kontrolu bylo navrženo vytvoření nezávislého poradního orgánu na vysoké úrovni. Je to orgán, jenž se teď jmenuje Poradní výbor pro správu evropských statistik, který je předmětem tohoto návrhu.
Je třeba říci, že v případě všech zúčastněných stran existuje vysoká míra citlivosti na to, v jakém rozsahu může zasahovat tento výbor. Jsem vděčná současnému portugalskému předsednictví a také bývalému německému předsednictví a Komisi za to, že byly vůči mně upřímné vzhledem k těmto citlivým záležitostem. Parlament byl ovšem přesvědčen, že výbor by měl být víc než jen razítko na zprávu Komise. V každém případě, dohodli jsme se na vyváženém a uskutečnitelném návrhu, jenž obsahuje nejdůležitější pozměňující a doplňující návrhy Parlamentu v té či oné podobě. Jsem obzvlášť ráda, že jsme byli schopni dohodnout se s Radou na tom, že by měl být posílen dialog nejen mezi výborem, Výborem pro statistický program a Poradním výborem pro správu evropských statistik, ale i se zúčastněnými orgány jednotlivých členských států.
Výbor bude podávat zprávy Parlamentu a Radě a v nich bude zahrnuto i hodnocení uplatňování Kodexu evropských statistik v rámci Evropského statistického systému jako celku. Výbor bude také radit Komisi v příslušných opatřeních pro usnadnění uplatňování kodexu zásadv souvislosti s Eurostatem a celým Evropským statistickým systémem. Dále bude radit v záležitostech týkajících se informování uživatelů a poskytovatelů údajů o Kodexu evropských statistik a o jeho aktualizaci. Zahrnuta byla i opatření na zajištění nezávislosti výboru a účasti Parlamentu na jeho fungování. Takže po konzultacích s Komisí Rada vybere a Evropský parlament schválí nominaci předsedajícího pro tento výbor. Parlament a Rada jmenují po třech členech výboru. Předsedající nemůže být současně i členem vnitrostátního statistického úřadu nebo Komise, a ani nemůže spravovat takovou pozici během posledních dvou let. Zvažovali jsme podobná kritéria i pro ostatní členy, ale to by opravdu nebylo praktické. Přidali jsme však požadavek, aby výbor poskytl určitou škálu doplňujících zručností a zkušeností. Pouze v případě, že nedosáhneme správné rovnováhy, samotný výbor by měl být v takové pozici, aby dokázal posoudit, zda šlo o zmaření aktivit, nebo ne, z toho důvodu se po třech letech udělá ověřovací doložka. To poskytne výboru a ostatním dostatečný čas, aby mohli určit, zda jsou postupy funkční a efektivní, nebo zda nastaly změny, které jsou potřebné, a nato musí proběhnout seriózní kontrola.
Parlament, portugalské vedení a Komise vedly velmi účinný dialog o tomto dokumentu a já jim za to děkuji. Jsem ráda, že mohu s podporou stínových zpravodajů, kterým také děkuji, posunout tento návrh přes jediné čtení.
zpravodajka. - Vážený pane předsedající, dovolte mi nejdříve dvě úvodní poznámky. Jedna je o tom, že je zřejmé, že otázka statistiky není příliš "sexy" téma a vždy jí připadne až poslední místo v rámci pořadu jednání. Trochu mě však znepokojuje fakt, že existují politici, poslanci Evropského parlamentu a jiní, kteří si rádi stěžují na nařízení v oblasti statistiky. Následně, pokud se naskytne příležitost opravdu něco zlepšit, už se až tak moc neangažují za zlepšení situace.
Moje druhá poznámka, věřím, že alespoň pan komisař ocení, že máme tuto rozpravu. Paní Bowlesová a já jsme řekly, že pro nás není nezbytné, aby se tato rozprava uskutečnila. Je však důležité zdůraznit skutečnost, že vy jste už se statistikou měli co do činění a že si tento problém zaslouží určitou pozornost. Takže věřím, že nás nebudete odsuzovat za to, že vás tu držíme v tuto hodinu.
Dále mi dovolte pogratulovat vám za velmi konkrétní opatření, která jste podnikli v rámci těchto problémů se statistikou, které se několikrát za poslední období objevily. Vím, že jste to na půdě politiky museli udělat kvůli manévrování, které vám povoluje Rada, protože jsme si vědomi toho, že Evropská komise nemůže přinutit členské státy, aby založily nezávislé statistické úřady a předepsat jim, jak mají pracovat a jak zacházet s čísly a daty.
Ministři a poslanci, kteří si nejhlasitěji a nejzarytěji stěžují na nedostatek důvěryhodnosti statistických výsledků jiných, jsou právě ti, kteří nechtějí, abyste se jim pletli do jejich záležitostí a zasahovali do jejich autonomie a jejich způsobu zacházení se statistikami. To je problém, se kterým se musíme poprat.
Ale za těchto podmínek si myslím, že bylo od Vás, pane komisaři, rozumné uplatnit pragmatický přístup zdola nahoru, abychom se zaměřili na kolegiální kontroly a kodex zásad, a tak zreformovali strukturu řízení statistického systému vytvořením nového poradního výboru, o němž hovořila paní Bowlesová, a také změnou existujícího Evropského poradního výboru pro statistické informace v hospodářské a sociální oblasti (CEIES), který se zabýval hospodářskými a sociálními statistikami, na efektivnější a menší poradní výbor s větším mandátem.
Ve zprávě paní Bowlesové a v mé zprávě jsme se pokusili ještě více vylepšit, upevnit a posílit přístup Komise. Zároveň jsme se snažili zajistit, aby mohly, v souladu s vaším návrhem, tyto dva nové orgány v rámci evropské rodiny správně fungovat a byly méně závislé na Komisi a Eurostatu.
To nemuselo být docela v souladu se záměry Komise; v každém případě bych však chtěla vyjádřit své uznání generálnímu řediteli Eurostatu za to, že s velkým pochopením přijal skutečnost, že jsme ho v navrženém systému zbavili hlasovacích práv.
Také bych chtěla vyjádřit své uznání portugalskému vedení a paní Cordeirové za účinný způsob, jakým předsedala pracovní skupině Rady a projednala s námi odsouhlasení této otázky v prvním čítaní. Bylo to velmi efektivní jednání, které šetří čas i administrativní byrokracii. Takže pan Hans-Peter Martin, jenž se také ucházel o prostor, zde může vidět příklad toho, jak se dokážeme účinným způsobem vyrovnat s takovým druhem postupu spolurozhodování.
Dovolte mi velmi stručně zmínit několik součástí statistického výboru, které poskytnu písemně. Jestliže si přečtete dokument, zjistíte, kde jsme udělali změny, takže to tu nebudu opakovat, ale zůstanu při svém slibu, že tyto dva orgány opravdu přinesou určité uvědomění si a zlepšení ve způsobu fungování statistických systémů a pomohou nám opravdu získávat spolehlivá čísla a postavit naše hospodářské aktivity na důvěryhodných údajích.
jménem skupiny PPE-DE. - (FR) Vážený pane předsedající, pane komisaři, dámy a pánové, zkvalitnění evropského statistického systému je součástí rozsáhlejší úlohy správného nasměrování hospodářství v rámci Unie, obzvlášť se zřetelem ke změně Paktu stability a růstu. Přeji si stejně jako Komise a členské státy, aby se zvýšila kvalita statistických informací. Vidím to tak, že zjištění toho, co zapříčiňuje rozsáhlý deficit, závisí na spolehlivosti údajů. Nespolehlivé údaje ohrožují celý Pakt stability a růstu.
Naopak pro flexibilitu v provádění tohoto paktu, který byl představen v rámci reformy přijaté v březnu 2005 Evropskou radou, potřebné údaje musí být nezpochybnitelné a prokazatelné. Flexibilita je v současných podmínkách rozšiřování nulové zóny stejně důležitá. Musíme se poučit z minulých zkušeností! Evropská unie už byla požádána o překontrolování statistik týkajících se rozpočtového deficitu členských států a výšky dluhu; nyní se chce několik členských států přidat do nulové zóny, a tak se zvýší množství statistických informací, které bude potřeba zpracovat, stejně jako i počet stran zainteresovaných do diskusí.
Navrhovaná zlepšení pro Evropský statistický systém mají za cíl uchopit oprávněné námitky, které byly vzneseny v souvislosti s validitou údajů, které členské státy poskytují, a se systémem jejich kontroly. Musíme si dát pozor na to, aby nebyl zpochybněn celý statistický systém a kompetence Eurostatu v oblasti ověřování údajů o rozpočtech, které předkládají členské státy.
jménem skupiny PSE. - (DE) Vážený pane předsedající, rád bych se vrátil k rozhodnutí, které bylo učiněno včera odpoledne. Musím zde nicméně konstatovat, že ani skupina sociálních demokratů v Evropském parlamentu, ani skupina Evropské lidové strany (Křesťanští demokraté) a Evropských demokratů, ani žádné jiné skupiny nebyly informovány o požadavku, abychom dnes přijali usnesení týkající se Ruska, ačkoli bylo opakovaně zamítnuto na Konferenci předsedů.
Rozhodnutí musíme vzít samozřejmě na vědomí. Já bych zde rád nicméně uvedl do zápisu - a budeme také informovat ty skupiny, které o to požádaly, zvláště pak skupinu Zelených/Evropské svobodné aliance a skupinu Aliance liberálů a demokratů pro Evropu -, že požadujeme, aby toto usnesení nebylo přijato nyní, nýbrž na příštím zasedání Parlamentu. Rád bych, aby to bylo uvedeno v zápisu.
Musíme pochopitelně formálně dodržovat pravidla. Nicméně opravdu zde chceme uvést, ze slušnosti k Zeleným a Liberálům, že žádáme, aby toto usnesení bylo přijato nikoli tento týden, ale na příštím plenárním zasedání. Sociální demokraté budou o tomto usnesení hlasovat v každém případě a já věřím, že skupina PPE má podobný názor.
Vážený pane předsedající, naprosto souhlasím s panem Swobodou, jelikož nám také nebylo nic oznámeno, a tudíž jsme si pro toto usnesení tento týden nic nepřipravili. Naše skupina, stejně jako skupina PSE, o tom nevěděla, proto vás žádáme, abyste odložil hlasování na příští dílčí zasedání.
Děkuji, vezmeme vaši žádost v potaz. Bude řádně předána ostatním skupinám a uvidíme, jak lze danou záležitost vyřešit.
Dalším bodem na pořadu je zpráva Sahry Wagenknechtové, jménem Hospodářského a měnového výboru, týkající se příspěvku daňové politiky k Lisabonské strategii.
zpravodajka. - (DE) Vážený pane předsedající, dámy a pánové, na otázku, zda daňová politika členských států skutečně pomáhá podporovat růst, zaměstnanost a inovace, v současné době bohužel existuje jednoduchá odpověď: Nikoli! Růst se zkrátka nedá podporovat tím, že v celoevropském dumpingovém závodě necháme spadnout daňové sazby vysoce výnosných konglomerátů volným pádem a náhradou za to budeme čím dál razantněji požadovat peníze od pracovníků s průměrným platem, nezaměstnaných a důchodců, jakožto spotřebitelů.
Růst se nedá podněcovat tím, že zatížíme příjem ze zaměstnání daňovou sazbou, jež je několikrát vyšší než ta, která se vztahuje na příjem z aktiv, a tudíž propast mezi oběma ještě prohloubíme. Zaměstnanost nelze podporovat tím, že nepřiměřeně zdaníme malé investiční podniky v porovnání s těmi, které si spekulativně pohrávají s podíly, dluhopisy a finančními deriváty. Rozhodně nedojde k podpoře inovací, pokud budou mít mezinárodní monopoly s prvotřídní bilancí možnost skrývat nejlepší část svých fondů na výzkum a vývoj ve svých účtech, zatímco ti, kteří opravdu usilují o tento druh podpory, jsou ponecháni s prázdnýma rukama.
Stručně řečeno: V EU sociálně vyváženou perspektivu a rozvoj rozhodně nepodporujeme, ale doslova je zastavujeme, zatímco ti, kteří se válejí v penězích, se dočkávají větších a větších daňových úlev a rozšiřují své majetky ještě víc, ti, co již mají málo, jsou nuceni sahat ještě hlouběji do svých kapes. Tento druh daňové politiky je naprosto fatální vzhledem k hospodářské politice, kontraproduktivní vzhledem k politice růstu a katastrofický vzhledem k sociální politice.
Vím, že struktura státních daňových systémů samozřejmě stále formálně spadá pod suverenitu členských států, ale realita je někde jinde. Nedostatek celounijní koordinace ve skutečnosti znamená - dokonce i v oblasti přímého zdanění -, že čím dál častěji dochází k tomu, že státní daňové systémy již nejsou utvářeny na základě politiky, ale jsou formovány chladnokrevným systémem daňové konkurence. Tento systém může mít jednoduchého jmenovatele: Čím je faktor mobilnější, tím má větší potenciál vyvinout tlak na národního správce daní, a tudíž samozřejmě získat větší daňovou úlevu.
Pokud vládní příjmy nemají v tomto procesu úplně vyschnout a vyčerpat se, musí být odvětví, která nejsou schopna uniknout zdanění buď vůbec, nebo pouze s obtížemi, daněna dokonce ještě více, téměř jako kompenzace. Daně jsou tedy přesunuty - od zisků společností k soukromým příjmům, a poté od příjmu z investic k příjmu z práce, který je ještě méně mobilní, v rámci příjmu z vysoce placeného zaměstnání k méně dobře placeným zaměstnancům, kteří jsou méně schopní a ochotní měnit bydliště a obor, a obecně od příjmu a aktiv ke spotřebě. Skutečnost, že tento proces probíhá - a to už roky a desetiletí -, velmi jasně dokazují údaje z daňových dokladů a daňové sazby v EU. Nejen zákonné daňové sazby, ale i skutečné daňové sazby pro příjmy právnických osob v EU klesly za posledních deset let o více než 10 procent. Všechny studie provedené v této oblasti to potvrzují.
Nejvyšší daňové sazby byly sníženy prakticky všude v členských státech Unie. Ve stále větším počtu členských států je příjem ze soukromých investic stále více upřednostňován před příjmem ze zaměstnání právě kvůli přechodu na systém dvojího zdanění. Spotřební daň nadále roste: na jedné straně kvůli "ekodaním", které až příliš často nemají vůbec žádný ekologický účinek, a to dokonce i při neexistenci alternativ, ale které, řečeno bez obalu, obírají rozpočty; a na druhé straně kvůli skutečnosti, že daně z přidané hodnoty neustále rostou a v mnoha zemích již dosahují naprostého stropu dohodnutého rozmezí.
Tento vývoj není náhodný. Je to přímý důsledek nekontrolované daňové konkurence na jednotném vnitřním trhu. Téměř se zdá, že vzestupný trend daní z příjmu právnických osob v rámci EU dalece zastiňuje daně z příjmu právnických osob v rámci celého OECD. To znamená, že daňové sazby se zde zřetelně propadly hlouběji než v rámci celého OECD.
Také to jasně ukazuje, že zde nepůsobí ony tak často proklínané tlaky globalizace, ale že se jedná o "doma vyrobené" tlaky, vytvořené v EU, a tudíž tlaky, které by mohly být velmi snadno a diskrétně překonány, kdyby zde byla patřičná vůle. Bylo proto zcela na místě, že má původní zpráva obsahovala nejen požadavek společného konsolidovaného daňového základu pro daně z příjmu právnických osob, ale také požadavek celounijních minimálních daňových sazeb pro příjmy právnických osob, jež by poté již nesměly být překročeny žádným členským státem. Pouze minimální daňové sazby tohoto druhu doopravdy poskytují příležitost zastavit vzestupný trend v oblasti daní z příjmu právnických osob.
Moje zpráva obsahovala požadavek většího celounijního zdanění aktiv a finančních transakcí, požadavek odlehčit příjmům z pracovní aktivity konkrétně u nižší a střední třídy a konečně požadavek zvrátit zhoubný trend převodu přímých daní na nepřímé a znovu podnítit trend opačný.
Bohužel po hlasování v Hospodářském a měnovém výboru byl zachován pouze zlomek těchto požadavků. Namísto toho se moje zpráva proměnila v pění chvály na daňovou konkurenci, vlivem naprosté neinformovanosti o fatálních důsledcích této údajně zdravé daňové konkurence na příjmy rozpočtů EU, a tedy i na situaci, v níž se ocitnou miliony Evropanů. Ze všech těchto změn, které byly ve zprávě provedeny, je bohužel velmi zřejmé, čí zájmy jsou ve skutečnosti blízké srdcím většiny poslanců Hospodářského a měnového výboru, obzvláště pak poslancům ze skupiny Aliance liberálů a demokratů pro Evropu a skupiny Evropské lidové strany (Křesťanských demokratů) a Evropských demokratů, jelikož je naprosto očividné, kdo bude profitovat z přetrvávajících daňových režimů v EU.
Nyní jsme zde na zasedání znovu předložili naše nejdůležitější požadavky na změny. Pokud se ani zde nepodaří zajistit jim většinu, bude moje skupina hlasovat proti zprávě. Jiná daňová politika v EU, taková, která minimalizuje sociální rozdíly, místo aby je prohlubovala - jako to dělá ta současná -, by byla samozřejmě možná a vzhledem ke své naléhavosti i žádoucí. To by ovšem předpokládalo, že Evropská komise a spolu s ní i jednotlivé členské státy se ve své politice budou řídit svou hlavní zásadou a budou brát v souladu s ní skutečný ohled na zájmy většiny Evropanů a přestanou se chovat, jak se doposud dělo, jako vykonavatelé zájmů elity společnosti. Následkem toho bude vznikat ještě větší parlamentní a mimoparlamentní tlak.
My právě proti tomuto tlaku budeme i nadále vytrvale bojovat, aby nakonec ona nevyjádřitelná rétorika sociálně neúnosných vztahů - která charakterizuje většinu zpráv a která charakterizuje i nynější zprávu o daňové politice - již nebyla schopna získat na svou stranu většinu hlasů v tomto Parlamentu.
člen Komise. - Vážený pane předsedající, jsem skutečně potěšen, že se mohu účastnit diskuze o příspěvku daňové politiky k Lisabonské strategii.
Hlavní prioritou Evropské unie je zlepšit svoji konkurenceschopnost a zároveň zachovat svůj sociální model. Daňová politika hraje velkou roli při dosahování cílů v oblasti růstu a zaměstnanosti. Velmi vítám hlavní sdělení vaší zprávy, jež vyjadřuje podporu Komisi pro její iniciativy v oblasti daní. Zvláště pak podporuje zvýšené snahy týkající se následujících oblastí: společného konsolidovaného základu daně z příjmu právnických osob (CCCTB), návrhu na pilotní projekt zdanění v domácí zemi, strategie zaručující lepší koordinaci daňových systémů členských států, zvláště v oblasti zdanění při odchodu a přeshraniční úlevy za ztrátu, práce podniknuté ve společném fóru EU o převodních cenách, strategie pro boj s daňovými podvody, balíčku DPH a snížených sazeb DPH pro služby s vysokým podílem lidské práce a zdanění v oblasti životního prostředí.
Všechny tyto body jsou nesmírně důležité. Tvoří základ přístupu Komise k daňové politice a o mnoha z nich se již diskutovalo v několika výborech Evropského parlamentu. Je jasné, že evropské společnosti si zaslouží systém zdanění, který je přizpůsoben míře jejich skutečné i potenciální ekonomické integrace na stupnici jejich zahraničních aktivit v Evropě. To je jeden z klíčů k jejich budoucí konkurenceschopnosti. Je také nezbytné, aby se při odstraňování dalších překážek přímých daní postupovalo cestou koordinace a nikoli až na základě nákladných sporů.
Je pouze jedna oblast, ve které s vámi nemohu souhlasit. Jedná se o odstavec 17 dotčené zprávy, kde je zmíněn požadavek zrušení minimálních sazeb spotřební daně a požadavek nahrazení současných právních předpisů Společenství v této oblasti etickým kodexem. Projednávali jsme tyto položky v tomto Parlamentu v souvislosti s návrhem na zdanění alkoholu a musím při vší úctě konstatovat, že názor Komise se nezměnil.
Právní předpisy Společenství týkající se spotřební daně hrají obecně velkou roli v procesu snižování deformace vnitřního trhu, ochrany veřejného zdraví a zavedení spotřebitelských vzorců v oblasti trvale udržitelného chování. Komise je pevně přesvědčena, že minimální sazby jsou nezbytné pro řádné fungování vnitřního trhu, protože představují záchrannou síť pro členské státy, která zaručí, že všechny členské státy opravdu zavedou spotřební daně a že jejich sazby budou smysluplné. Věřím, že předložený pozměňovací návrh, který v odstavci 17 zavádí některé změny, najde u většiny poslanců podporu.
Rád bych na závěr zmínil tři skutečnosti. Zaprvé, všichni víte, že Komise pracuje velmi usilovně na tom, aby mohla předložit legislativní návrh týkající se CCCTB, který vám hodlám představit po letní přestávce v roce 2008. Zadruhé, co se týče DPH, Komise plně podporuje portugalské předsednictví v jeho snahách dosáhnout dohody o balíčku DPH a také dále pokročit v širší diskuzi o sazbách DPH před koncem roku. My také budeme pracovat na tom, abychom zajistili přijetí návrhu na prodloužení určitých omezení týkajících se snížených sazeb DPH v nových členských státech. Navíc budeme pokračovat v našich intenzivních snahách v boji s hospodářskými podvody v oblasti DPH a také brzy předložíme návrh na uplatňování DPH v oblasti finančních služeb, který poskytne tomuto odvětví větší právní jistotu a modernizovaná pravidla. Zatřetí, naším cílem i nadále zůstává systém minimálních sazeb u spotřební daně, aby se omezila deformace trhu a podpořila spravedlivá soutěž na vnitřním trhu, která přispěje k ochraně veřejného zdraví a životního prostředí.
jménem skupiny PPE-DE. - Vážený pane předsedající, politické rozdíly mezi jednotlivými skupinami zde v Parlamentu není někdy téměř vidět, ale v tomto případě jsou rozpory velmi zřetelné, protože já naprosto nemohu souhlasit s paní zpravodajkou v některých bodech, které zmínila. Vážím si práce, kterou na této zprávě odvedla, ale v této záležitosti máme naprosto odlišné představy o tom, co by měla Komise udělat.
Především: tato zpráva je o Lisabonské strategii a o tom, co bychom měli udělat, abychom obnovili evropskou globální konkurenceschopnost. To je skutečně jediná cesta, jak Evropě a našim občanům zajistit prosperitu. Bez daňového systému je to nemožné. Zdanění hraje v tomto ohledu, v procesu obnovení konkurenceschopnosti v Evropě, zásadní roli.
Musíme si uvědomit, že celkové daňové úrovně v Evropě jsou stále nad průměrem OECD. Abychom dosáhli nižší úrovně zdanění v Evropě, musíme vytvořit prostředí podporující investice. Potřebujeme v Evropě více investic, větší růst a vzkvétající obchod.
Zdravá daňová konkurence má v tomto ohledu prospěšnou roli. Je to hospodářský, tržní kontrolní mechanismus zabraňující razantním politickým rozhodnutím. Pokud v Evropě budeme mít prospěšnou daňovou konkurenci, vlády nebudou moci klást překážky do cesty jednotnému trhu. A to je to, co chceme: opravdový jednotný trh bez daňových překážek. Na druhé straně neexistuje důkaz, že by úspěšná daňová konkurence narušovala daňovou základnu. Celkové příjmy z daní zůstaly díky zvýšené hospodářské činnosti pozoruhodně stabilní.
Nicméně existence 27 různých daňových systémů způsobuje problémy, obzvláště pro evropské malé a střední podniky, které mají pro tento růst zásadní význam. Podle daňového průzkumu Evropské komise z roku 2004 stojí dodržování daňových předpisů malé a střední podniky okolo 2,6 % jejich obratu a 31 % zaplacených daní. Z toho vyplývá, že jedna třetina všech daní putuje na dodržování daňových předpisů. Vysoký poměr dodržování daňových předpisů pro malé podniky je velkou překážkou, a proto musíme udělat vše, co je v našich silách, abychom prosadili přeshraniční úlevy za ztrátu, zjednodušené celní postupy, plán "one-stop-shop", neboli jediné kontaktní místo pro DPH, pilotní projekty zdanění v domácí zemi a tak dále. Podporujeme Komisi ve všem, co v tomto ohledu učinila.
Nakonec mi dovolte říci, že průmysl si přeje vidět dobře zvládnutý a jednoduchý daňový administrativní systém. Musíme vyřešit problém převodních cen, vyrovnání ztrát v rámci celé EU a dvojího zdanění a také snížit náklady na dodržování daňových předpisů. Velmi vítáme návrh na společný konsolidovaný základ daně z příjmu právnických osob (CCCTB) a oceňujeme skutečnost, že Komise je stabilní a přichází s tímto návrhem, protože úlevy za ztrátu jsou jen dočasným řešením. Nakonec budeme potřebovat společný konsolidovaný daňový základ.
jménem skupiny PSE. - (EL) Vážený pane předsedající, pane komisaři, paní Wagenknechtová vypracovala návrh zprávy, což je důkazem politické odvahy, které bylo zapotřebí ke zdůraznění redistribuční a sociální dimenze daňové politiky. Tento dokument je jedním z velmi důležitých důkazů, že diskuze o daňové politice by mohla získat celoevropský rozměr.
Závazek plnit lisabonské cíle, pravidla Paktu stability a růstu, povinnost spravovat a přerozdělovat příjem z daní státního rozpočtu tak, aby splňoval cíle týkající se soudržnosti a zaměstnanosti, a dokončení vnitřního trhu - toto všechno jsou dostatečné důkazy politického cíle. Daňové politiky členských států již nemohou být založeny výhradně a pouze na národních kritériích: dialog o daních se stává nutným východiskem podpory větší daňové koordinace v rámci celé Evropy.
V tomto dialogu, který umožnil rozsáhlou spolupráci mezi stínovými zpravodaji všech politických skupin, jsme se soustředili na následující základní body. Nejprve k otázce daňové konkurence: nevěříme, že cílem by mělo být princip daňové konkurence omezit, jelikož to by bylo stejné jako kritizovat politiku určitých členských států. V důsledku nedostatku společných pravidel pro záležitosti daňové politiky způsobuje daňová konkurence se svými nabídkami a protinabídkami problémy. To je ale i případ ostatních odvětví vnitřního trhu, daňová konkurence může zajistit konkurenceschopnost a zlepšit produktivitu národních hospodářství stejně jako celé Evropy za předpokladu, že budou platit pravidla potlačující růst škodlivé konkurence.
Druhý bod, na který jsme se zaměřili, byl vztah mezi přímým a nepřímým zdaněním. V členských státech narůstá trend zvyšovat nepřímé zdanění, ve většině případů kvůli pokrytí jejich fiskálních deficitů. To ale představuje břemeno pro spotřebitele a trh zůstává nekontrolován.
Výsledky neformální schůzky na nejvyšší úrovni šéfů států a vlád (Lisabon, 18.-19. října 2007) (rozprava)
Dalším bodem na pořadu jsou sdělení Rady a Komise o výsledcích neformální schůzky na nejvyšší úrovni šéfů států a vlád v Lisabonu. Rád bych zde vřele přivítal předsedu Rady EU a předsedu vlády Portugalska, pana Josého Sócratese. Srdečně vás dnes ráno vítám v Evropském parlamentu!
Neméně vřele zde samozřejmě vítám i předsedu Evropské komise, pana Josého Manuela Durãoa Barrosa, a velmi mu děkuji za práci na evropském summitu.
Dámy a pánové, než zahájíme rozpravu, rád bych - aniž bych chtěl jakkoli předbíhat - upřímně poděkoval portugalskému předsednictví za výborný výkon a za úspěch, jehož se podařilo dosáhnout ve čtvrtek v noci okolo 1 hodiny, kdy byla schválena Smlouva o Evropské unii a Smlouva o fungování Evropské unie.
To je skvělý výsledek pro Evropskou unii a také pro nás všechny. Jménem Evropského parlamentu bych rád dodal, že bez Evropského parlamentu bychom nebyli tam, kde jsme dnes. Je to skvělý výsledek pro nás všechny, protože tato smlouva byla a je pro Evropský parlament tou nejvyšší prioritou, pokud v této smlouvě máme dosáhnout úspěchu a vítězství.
Po těchto poděkováních portugalskému předsednictví a také Komisi - vidím zde paní komisařku Wallströmovou, která má také obrovské zásluhy, vedle předsedy Komise - je mi velkým potěšením a ctí předat slovo předsedovi Rady EU, Josému Sócratesovi. Vítejte v Evropském parlamentu!
Vážený pane předsedo, pane předsedo Komise, dámy a pánové, dovolte mi dnes věnovat má první slova památce mého přítele. Památce poslance Evropského parlamentu Fausta Correiy, který před několika dny zemřel. Zemřel mladý. Jeho smrt znamená obrovskou ztrátu nejen pro Evropský parlament, ale také pro portugalskou sociálnědemokratickou stranu.
Fausto Correia byl muž vynikajících politických i lidských vlastností. Všichni jste měli možnost jej poznat. Byl to inteligentní politik, otevřený člověk a za všech okolností oddaný vznešeným evropským ideálům. Ale já bych zde rád zvláště vyzdvihl jeho lidské vlastnosti: velkorysost, přátelskost a toleranci. Právě naše lidské ctnosti jsou tím, co dává smysl našemu politickému životu.
Jeho skon je pro mě osobní ztrátou, ztrátou starého přítele, se kterým jsem sdílel mnoho chvil svého života a který mi bude obrovsky chybět.
Dámy a pánové, když jsem zde před třemi měsíci tomuto shromáždění představoval program portugalského předsednictví, uvedl jsem velmi jasně, co bude tou největší výzvou - tou nejvyšší prioritou - portugalského předsednictví: dosáhnout dohody o nové smlouvě a ukončit tak bezvýchodnou situaci institucionální debaty, do které se Evropská unie v posledních šesti letech dostala.
Dnes mě tedy naplňuje velkým uspokojením, že mohu předstoupit před Parlament s dohodou uzavřenou na mezivládní konferenci 18. října. Tato dohoda byla základem pro novou Lisabonskou smlouvu. Smlouva bude podepsána 13. prosince ve městě, jehož název ponese.
Portugalské předsednictví začalo úkolem proměnit mandát, který jsme zdědili po německém předsednictví a který, jak jsem již řekl, byl ve stavu příkladné preciznosti a přehlednosti, v novou smlouvu. To bylo naše poslání.
Dohoda, kterou jsme uzavřeli, je důkazem toho, že metoda a časový plán, který jsme si stanovili na začátku našeho předsednictví, byly správné. Bylo nutné - jak jsem zde řekl na začátku předsednictví - využít co nejlépe červnového zasedání Rady, aby k dokončení smlouvy mohlo dojít nikoli v prosinci, jak někteří prosazovali, ale v říjnu, na neformálním zasedání, a nemýlili jsme se.
Pravdou zůstává, že jsme uspořádali nejrychlejší mezivládní konferenci v dějinách Evropské unie, jaká se kdy konala za účelem přezkoumání nějaké smlouvy. Začala 23. července a skončila 18. října.
Až budou jednou sepsány dějiny této smlouvy, lépe porozumíme tomu, jak důležité bylo neodkládat na konec roku politické rozhodnutí, ke kterému jsme schopni dojít dříve. Evropa potřebovala rychlou dohodu a to přesně dostala. Evropa potřebovala znamení jistoty a to přesně dostala. A konečně, Evropa se potřebovala vydat vstříc budoucnosti a to se stalo.
Spolupracovali jsme na tom bez ustání se všemi členskými státy, které bez výjimky projevily konstruktivního ducha a vůli překonat zbývající překážky. To nám umožnilo předložit úplné znění smlouvy 3. října a posunulo nás to mnohem blíže k cíli.
Sporných otázek, které zbývalo vyřešit na lisabonské neformální schůzce na nejvyšší úrovni, byl omezený počet, ačkoli šlo o zjevně politicky citlivá témata. V tomto kontextu bylo naší strategií dosáhnout dohody hned v první den schůzky. To nám nejenže připadalo možné, ale především vysoce žádoucí, poněvadž by to dalo Evropě jasný signál. Signál, že Evropská unie je schopna činit rychlá rozhodnutí, dokonce i taková, která všichni považují za obtížná. Navíc bylo velmi důležité, abychom byli schopni vyřešit tyto institucionální otázky během prvního dne neformálního zasedání a druhý den se hned po rozhodnutí věnovat globalizaci a otázce, jak by měla Evropa řešit globální problémy.
V Lisabonu tedy došlo k dosažení dohody v následujících otázkách, které nám umožnili dotáhnout dohodu o smlouvě do konce:
Nejprve prohlášení z Ioanniny a řešení v dohodě bylo dosaženo na dvou úrovních:
na úrovni deklarace vztahující se k systému rozhodování v Radě kvalifikovanou většinou, která objasňuje vlastní bezpečnostní mechanismus z Ioanniny;
navíc na úrovni protokolu, který určuje, jakým způsobem může být tento mechanismus konsensu v Radě pozměňován či zrušen. Jak jsem již měl tu příležitost uvést, ioanninská otázka vyžadovala, jak jsem viděl v dohodě posledního zasedání, aby toto ustanovení bylo ze zákona závazné, ale aby nebylo obsaženo ve smlouvě. Řešení, které jsme přijali, tedy deklarace a protokol, který zaručuje, že rozhodnutí týkající se Ioanniny lze změnit pouze na základě konsensu, se nám zdála nejvěrnější duchu minulé dohody.
Tímto způsobem jsme tedy poskytli záruky kompromisu z Ioannniny, aniž bychom narušili integritu rozhodovacího procesu vyžadujícího kvalifikovanou většinu.
Bylo také zapotřebí vyřešit politickou otázku týkající se počtu generálních advokátů Evropského soudního dvora. Bylo přijato prohlášení v tom smyslu, že Rada schválí žádost Soudního dvora o zvýšení počtu generálních advokátů o tři (z osmi na jedenáct). Polsko tak bude mít stálého generálního advokáta a nebude již součástí systému obměňování, přičemž stávající obměňovací systém bude zahrnovat pět generálních advokátů, namísto tří.
Co se týče jmenování vysokého představitele Unie pro zahraniční věci a bezpečnostní politiku, shodli jsme se na prohlášení v tom smyslu, že Evropský parlament by se měl prostřednictvím příslušných styků podílet na jmenovacím postupu už v prvním stádiu, počínaje lednem 2009.
Konference také schválila prohlášení objasňující vymezení kompetencí mezi Unií a členskými státy, jak je stanoveno ve Smlouvách.
A nakonec k otázce složení Evropského parlamentu. Jak všichni víte, článek 9a Smlouvy o Evropské unii byl pozměněn v tom smyslu, že počet poslanců nesmí překročit sedm set padesát, plus předseda, tj. 751, při zachování systému poměrného zastoupení.
první stanovuje, že dodatečné křeslo v Evropském parlamentu připadne Itálii;
druhé zaručuje, že Evropská rada udělí svůj politický souhlas se složením Evropského parlamentu, založený na návrhu Parlamentu samotného.
Rada tedy přijala požadavky předložené Parlamentem a rozšířila je o to, co považovala za přijatelnou úpravu, s tím, že současný rámec bude upraven během období 2009-2014.
Dámy a pánové, ve shodě s politickými skupinami a v souladu s naším jednacím řádem navrhuji následující změny pořadu jednání na tomto dílčím zasedání.
Nejprve navrhuji, aby hlasování o návrzích usnesení, které byly předloženy k závěru rozpravy na vrcholné schůzce Evropské unie a Ruska, bylo přesunuto na příští dílčí zasedání v Bruselu.
jménem skupiny ALDE. - Vážený pane předsedající, mám procesní námitku týkající se článku 166 a s odkazem na články 45, 77, 89, 113 a 155. Včera jsme učinili rozhodnutí, že se usnesením o vrcholné schůzce Evropské unie a Ruska budeme věnovat tento týden, a moje skupina se domnívá, že bychom se toho měli držet. Vím, že jsou zde pokusy o přeložení hlasování, ale věřím, že Parlament rozumně vyprovodí takový úzkoprsý přístup k politice.
jménem skupiny PSE. - (DE) Vážený pane předsedající, toto se také týká kolegů poslanců. My jsme nebyli informování o této žádosti. Včera zde došlo ke komunikačnímu problému. Ani Skupina Evropské lidové strany (Křesťanských demokratů) a Evropských demokratů, ani moje skupina jsme nebyli o této žádosti informováni. To je také důvodem, proč se cítíme poněkud přehlíženi a zdržujeme se hlasování. Oba dva jsme - totiž můj kolega, pan poslanec Daul, a já - předložili dnes ráno návrh, že chceme, aby toto usnesení bylo pečlivě vysvětleno. Jsme si vědomi žádosti o usnesení a přijímáme ji pod podmínkou, že bude pečlivě vysvětleno. Po vrcholné schůzce bychom také měli mít k dispozici všechny informace, proto jsme žádali o odložení návrhu až po konání vrcholné schůzky.
jménem skupiny Verts/ALE. - (DE) Vážený pane předsedající, nevím, jak funguje komunikace v rámci velkých skupin. My jsme vždy říkali, že chceme usnesení - generální tajemníci o tom byli informováni. Řekli jsme, že pokud se proti tomu ohradíte, učiníme tak při hlasování v pondělí ráno, jak je naším právem. Říkali jsme to vždy a pokud se vám to nedoneslo, není to náš problém, ale váš.
Co se týče obsahu: například v minulých týdnech byl v Rusku přijat nový zákon proti extremistům, který jasně omezuje svobodu tisku a svobodu názoru. Proto požadujeme, aby bylo usnesení přijato před vrcholnou schůzkou, aby Evropská unie dala tímto usnesením jasně najevo svůj názor na situaci v Rusku. Budeme mít stále možnost sestavit usnesení o výsledcích vrcholné schůzky, ale tento Parlament, který chce být politický, by měl také svou většinou přijmout politickou svobodu vyjádření před vrcholnou schůzkou, aby tak ukázal pevninskému Rusku, co si myslíme o svobodě a demokracii zde v Parlamentu.
(DE) Vážený pane předsedající, s tímto my všichni rozhodně souhlasíme. Pan Cohn-Bendit jasně vyjádřil to, co si všichni myslíme. Tento Parlament má nicméně svůj jednací řád, a to nejen proto, že chceme poslance trápit, ale protože velké skupiny čítající přes 200 poslanců mají také problémy, které vy nejspíš máte, pane Cohn-Bendite, ve vaší menší skupině v daleko menším rozsahu, jmenovitě jde o to, že musíme být schopni spolu konzultovat. Když sečtu dohromady poslance Skupiny Evropské lidové strany (Křesťanských demokratů) a Evropských demokratů a mé skupiny, dostanu se k číslu přes 450 poslanců, kteří potřebují trochu času na konzultaci.
Měl bych proto následující návrh: to, co zde uvedl pan Cohn-Bendit, totiž že dáme najevo ruské straně, že tento zákon považujeme za nespravedlivý a že by měl být zrušen, může od této chvíle převzít Komise a Rada. Je to jednoznačně sdělení vůle celého Parlamentu, což jasně vyplynulo z této diskuze.
Nicméně usnesení, které čítá 60-79 položek by mělo dostat šanci, aby se o něm diskutovalo, protože jedině tak bude fungovat. Proto žádáme o rozpravu, návrh usnesení a poté hlasování na příštím zasedání. To je skutečně spravedlivý kompromis. Prosím, přijměte jej!
Dámy a pánové, námitka, kterou vznesl pan Watson, je správná a je pevně zakotvena v jednacím řádu. Nicméně je zjevné, že názory na tuto záležitost se liší.
V souladu s jednacím řádem vyřešíme tuto otázku jediným možným způsobem, jenž je založen na tom, že Parlament je svrchovaný. Budeme tedy hlasovat dvakrát. Nejprve proběhne hlasování o tom, zda chcete o této záležitosti hlasovat. Pokud bude výsledek zamítavý, necháme pořad jednání tak, jak je, a nedojde k žádným změnám. Pokud rozhodnete, že chcete hlasovat, budeme tedy hlasovat o tom, zda bude hlasování o návrzích usnesení odloženo, či nikoli.
Hlasujeme tedy o otázce, zda si Parlament přeje hlasovat o této věci.
V důsledku tohoto hlasování tedy nyní hlasujeme o návrhu, který jsem vám přednesl, tedy o odložení hlasování o návrzích usnesení týkajících se vrcholné schůzky EU a Ruska na příští dílčí zasedání v Bruselu. Ti, kteří budou hlasovat pro, hlasují pro odložení hlasování na příští dílčí zasedání, ti, kteří budou proti, hlasují pro ponechání pořadu jednání beze změny.
Zadruhé navrhuji, aby následující dvě zprávy, které jsou nyní na pořadu jednání s rozpravou ve čtvrtek mezi 16:00 a 17:00, byly přesunuty přímo do hlasování ve čtvrtek ve 12:00:
zpráva Margie Sudreové, jménem Výboru pro rybolov, o pozměněném návrhu týkajícím se nařízení Rady o uzavření Dohody mezi Evropským společenstvím a Madagaskarskou republikou o partnerství v odvětví rybolovu - C6-0064/2007 -, a
zpráva Manuela Jardima Fernandese, jménem Výboru pro rybolov, o návrhu týkajícím se nařízení Rady o uzavření Dohody mezi Evropským společenstvím a Mosambickou republikou o partnerství v odvětví rybolovu - C6-0284/2007 -.
Pokud nejsou žádné připomínky, přesuneme tato hlasování přímo na čtvrtek ve 12:00.
Vážený pane předsedající, vznáším procesní námitku na stejném právním základě jako pan Watson. Pouze bych rád upozornil na to, že jsme měli velmi důležitou rozpravu o zvýšení demokracie v rámci EU. Tato taktika, která zjevně právě uspěla, ukazuje, že demokracie, dokonce i v rámci tohoto Parlamentu, musí být rozšířena větší měrou. Mohu říct - jako člen velké skupiny PPE-DE a jsem velmi hrdý, že mohu být jejím členem -, že vina za nekonání usnesení byla svalena na jiné skupiny. Poté jsem zjistil, že to byla dohoda mezi dvěma velkými skupinami. To je nepochybně velmi neuspokojivý způsob, jak postupovat.
Přijímám vaše rozhodnutí. Mám jen jedno praktické doporučení, pane předsedající, aby bylo plné znění přepisu poslaneckých projevů z této rozpravy o vrcholné schůzce Evropské unie a Ruska předloženo úřadujícím předsedou Rady a předsedou Komise panu prezidentu Putinovi na schůzce - nikoli až po ní.
- (FR) Vážený pane předsedající, co se týče uvedení zpráv o rybolovu, nejsem si jista, zda šlo o tlumočnickou chybu, ale řekl jste, že bude s rozpravou a je na pořadu jednání ve čtvrtek ráno. Bude bez rozpravy. Tudíž se domnívám, že došlo k tlumočnické chybě.
Dámy a pánové, navrhujeme, aby zprávy byly uvedeny přímo v hlasování ve čtvrtek ve 12:00. Nyní jsou uvedeny s rozpravou ve čtvrtek mezi 15:00 a 16:00. My tedy navrhujeme, aby byly uvedeny v hlasování ve čtvrtek ve 12:00, bez rozpravy.
Vážený pane předsedající, vznáším procesní námitku podle článku 166 s odvoláním na odstavec 1 článku 37 našeho jednacího řádu.
Odstavec 1 článku 37 se týká dokumentů a poskytování informací tomuto Parlamentu. V úvodu hlasování o pesticidech bylo mnoho poslanců, pokud ne všichni, doslova bombardováno emaily, v nichž jsme byli žádáni, abychom hlasovali pro ještě rozsáhlejší změny, než jaké požadovala Komise. Tyto emaily rozesílala organizace s názvem Pesticide Watch, jejíž základní organizace obdržely obrovské dotace od Evropské komise - část z 11,7 milionů EUR vynaložených v posledních dvou letech v rámci rozpočtové linie vztahující se k akčnímu programu Společenství na podporu nevládních organizací, které se primárně věnují ochraně životního prostředí a k programu Life+.
Mohu podle odstavce 1 článku 37 požádat o další komunikaci mezi Komisí a těmito nevládními organizacemi, které se nás snaží ovlivňovat v těchto záležitostech? Toto lobbování nesporně vedlo ke zvýšenému počtu příchozích emailů poslanců Parlamentu, ale rozhodně není správné, aby jedno Generální ředitelství Komise využívalo obrovské sumy peněz daňových poplatníků a zneužívalo role nevládních organizací k tomu, aby se snažily změnit názory poslanců a vedoucího GŘ Komise v této záležitosti.
Pane předsedající, procesní námitka, toto je naprosté fiasko a my musíme přejít k plně elektronickému hlasování. Toto je naprosto absurdní!
Pane Boothi, to není fiasko. Došlo k chybám, které jsou při takto dlouhých hlasováních statisticky normální. Absurdní jsou intervence, jako byla ta vaše.
Vážený pane předsedající, procesní námitka, nerad bych věci protahoval, a vy jste příliš zdvořilý, abyste to nařídil, ale existuje pravidlo, které umožňuje předsedajícímu při hlasování, když jde o hlasování této délky - osm stran s třiceti samostatnými hlasováními -, nařídit, aby byla zpráva poslána zpátky výboru a tam byla přepracována a poté znovu předložena. Domnívám se, že toto pravidlo bychom měli uplatňovat častěji.
jménem skupiny PSE. - (DE) Vážený pane předsedající, odvedl jste velmi dobrou práci a zasloužíte si dobrý oběd, stejně jako my. Měli bychom odložit hlasování na zítřek.
jménem skupiny PPE-DE. - (FR) Vážený pane předsedající, jsou dvě hodiny odpoledne, měli bychom zastavit hlasování. Je mi opravdu velice líto, že zpráva jako tato se dostala na zasedání. Navrhuji, aby se příště více práce odvedlo ve výboru a aby se v budoucnu, v plánu na reformu Parlamentu, přehodnotila pravidla jednacího řádu. Takto dál pracovat nemůžeme.
(FR) Vážený pane předsedající, myslím si, že to, co řekl zde můj kolega poslanec, je pravda, měl by ovšem zároveň připustit, že to byla právě jeho skupina, která nerespektovala práci ve výboru a předložila všechny změny až dnes.
(IT) Vážený pane předsedající, dámy a pánové, výbor v této otázce podle pana Cohn-Bendita rozhodl velmi přesvědčivou většinou, přesto Parlament pracoval proti tomuto rozhodnutí způsobem, který hraničí s bojkotem. Taková je pravda. Tudíž nejde o otázku jednacího řádu, ale o otázku politického přístupu.
Dámy a pánové, došlo ke kombinaci dvou nešťastných okolností. Zaprvé jsme vedli velmi dlouhou předcházející rozpravu, která zdržela hlasování, a zadruhé jsme dnes zažili jedno z největších hlasování v tomto zasedání.
Přerušujeme tedy hlasování v tomto bodě a já Vám děkuji za spolupráci.
písemně. - (PT) Tato Úmluva - jejímž cílem je určit povinnosti smluvních stran vyhodnotit dopad na životní prostředí určitých aktivit v raném stádiu jejich plánování a ukládá státům obecnou oznamovací a konzultační povinnost u všech rozsáhlých projektů, u nichž lze předpokládat významný nepříznivý dopad na životní prostředí přesahující hranice států, byla podepsána Společenstvím a členskými státy 26. února 1991 a schválena Společenstvím 27. června 1997.
Parlament schválil některé změny, z nichž jedna významně rozšiřuje definici 'veřejnosti' v článku 1 (písm. X) Úmluvy, aby bylo zřejmé, že veřejnost, jež se může podílet na postupech podle Úmluvy, zahrnuje občanskou společnost a zejména nevládní organizace, a umožňuje, aby po schválení na schůzi stran k Úmluvě přistoupily státy, které nejsou členy EHK, což zasluhuje naši podporu.
Ostatní změny se nám mohou zdát méně důležité. V zásadě si nemyslím, že představují nějaký problém.
Proto jsme se zpravodajem souhlasili a hlasovali pro podporu zprávy.
písemně. - (EL) Stručná zpráva obsahuje vážné trhliny, které snižují význam tématu.
Legislativní nařízení regulující ochranu životního prostředí jsou kompromisem mezi nutností ho ochraňovat a požadavky velkých společností maximalizovat jejich nadměrné zisky, ať to stojí co to stojí. Hlavní zájem o zisk je to, co patří především k prioritám evropských nadnárodních korporací. Níže uvedené je toho dokladem:
i. Kjótský protokol, v němž je významný obchod s emisemi;
ii. celý legislativní rámec, jenž podporuje použití a rozšíření geneticky modifikovaných organismů ;
iii. legislativa upravující monitoring používání chemických látek ve spotřebním zboží v přípustných hladinách. Trvalo celých 40 let, než byly tyto právní předpisy vypracovány, i když samozřejmě obsahuje mnoho výjimek, a to od roku 1967 (Směrnice 67/458/EHS) do roku 2007, kdy nabylo účinnosti nařízení REACH;
iv. stále ještě velmi nedostatečný legislativní rámec upravující integrovaný systém nakládání s radioaktivním odpadem;
v. deformovaný vývoj v oblasti biopaliv na úkor potravinových plodin.
Nadnárodní společnosti nicméně mají dovoleno se chovat neekologicky. Vše, co je může postihnout, jsou pouze nějaké pokuty, což představuje jen malou část zisku pocházejícího z ničení životního prostředí. To potvrzuje přísloví, že koho chleba jíš, toho píseň zpívej.
Jsme přesvědčeni, že se jedná o vážná opominutí. To, co je zapotřebí, je stručný, ale velmi smysluplný a užitečný odkaz na tyto problémy.
písemně. - (PT) Úmluva o ochraně finančních zájmů Evropských společenství a její protokoly jsou na seznamu úmluv a protokolů v oblasti justice a vnitřních věcí obsažených v příloze I aktu o přistoupení.
Tato Úmluva a její protokoly byly přijaty v roce 1996 s cílem položit společný základ pro trestněprávní ochranu finančních zájmů ES a vstoupily v platnost v roce 2002 po ratifikaci tehdejšími 15 členskými státy.
Aby se předešlo ztrátě času a energie při náročném vyjednávání, ujednání a ratifikaci (27 členskými zeměmi) konkrétních přístupových protokolů ke každé z Úmluv, akt o přistoupení Bulharska a Rumunska zavedl zjednodušený systém pro přistoupení k úmluvám a protokolům uzavřených členskými zeměmi na základě článku 34 Smlouvy o Evropské unii a článku 293 Smlouvy ES.
Proto podporuji tento návrh na rozhodnutí Rady, který zjednodušuje určení data vstoupení v platnost této Úmluvy ve vztahu k Rumunsku a Bulharsku.
Ráda bych hovořila o balíku dvou dokumentů - návrh Komise a rozhodnutí Rady o rozvoji infrastruktury Schengenského informačního systému a jeho realizaci a řízení. Hlasovala jsem pro obě usnesení a považuji je za velmi důležité právní dokumenty EU.
Je ostudou, že spuštění SIS II se stále odkládá. Máme takové zpoždění, že je nutné nalézt cestu z této situace, cestu, která by nám pomohla využít síť SIS 1+ po 13. listopadu 2008, to jest, rozšířit službu poskytovanou sítí SISNET a vytvořit nouzové řešení za pomoci sítě s-TESTA.
Je nyní zřejmé, že lidské a finanční zdroje alokované pro realizaci SIS II budou muset být rozděleny mezi tři projekty, které jsou vyvíjeny současně: SIS II, SISone4all a instalaci, provoz a řízení komunikační infrastruktury. To bude mít negativní dopad na realizaci SIS II.
Proto rozhodnutí o financování SIS 1+ a následně SISone4all bude velmi důležité: bude to financováno všemi účastnickými stranami nebo SISNET, například, obdrží financování z rozpočtu EU? Správné rozdělení zdrojů EU a členských států bude mít velký význam. Nicméně z pohledu důležitosti projektu, co do bezpečnosti EU, je jasné, že SIS II má největší prioritu. Musíme alokovat finanční zdroje pro bezpečnost EU a rozvoj komunikační infrastruktury.
písemně. - (RO) Pouhý jeden rok od svého založení v roce 2006 je o Evropský fond pro přizpůsobení se globalizaci již zájem. Vítám hlasování o rozhodnutí fond mobilizovat, což představuje první pokus podpořit naše evropské občany, kteří čelí výzvám globalizace.
Globalizace je fenomén, jenž nám nabízí řadu šancí a příležitostí, ale také generuje obtíže s přizpůsobením se jejích následkům. Proto je pro Evropskou unii velmi důležité, aby byla schopná nejen reagovat na takové výzvy, ale také přistupovat k nim efektivně rychlou mobilizací nezbytných finančních nástrojů. Bezpečnost a důvěra evropských občanů v budoucnost je základem pro naše akce a iniciativy.
S potěšením vítám zaměření tohoto fondu na práci a bezpečnost práce, ale také zdůrazňuji důležitost vzdělávání v této oblasti a nutnost při příští mobilizaci fondu vzít tuto oblast také v potaz. Nakonec doufám, že v budoucnu a v případě potřeby bude mít každý členský stát EU prospěch z mobilizace Evropského fondu pro přizpůsobení se globalizaci, jejíž méně pozitivní účinky se dotýkají nás všech, včetně nás v nových členských státech. Toto je jediný způsob, kterým budeme schopni budovat skutečně udržitelný rozvoj na celém území EU.
písemně. - Hlasovala jsem pro tuto zcela první mobilizaci Evropského fondu pro přizpůsobení se globalizaci. Fond byl zřízen následně po úspěšné kampani realizované skupinou PSE, aby zmírnil dopady globalizace na evropské zaměstnance.
V tomto případě je fond využit na pomoc přibližně 900 nadbytečným pracovníkům v automobilovém odvětví ve Francii.
písemně. - (PT) V březnu 2007 Francie požádala o mobilizaci EGF v souvislosti s nadbytečností 1 345 pracovníků v závodech Renault SA a 1 057 pracovníků v závodech Peugeot SA a jejich dodavatelů.
S ohledem na rozpočtová omezení tohoto fondu ( 500 milionů eur ročně), jeho restriktivní kritéria způsobilosti a počet dotčených pracovníků objem vyčleněného příspěvku Společenství činil 3 816 280 eur. Vidíme tedy, že se jedná o 1 902 eur na každého nadbytečného pracovníka spojeného s Renaultem a 1 190 eur na každého nadbytečného pracovníka spojeného se závodem Peugeot.
Evropská komise odhadla, že by mohlo mít z fondu prospěch 35 000 až 50 000 pracovníků, ale data EU naznačují, že počty pracovníků nadbytečných v důsledku "restrukturalizace" hodně převyšují půl milionu. Situace je o to vážnější, že většina těchto pracovníků byla propuštěna z práce v důsledku "restrukturalizace," na kterou se nahlíženo jako "uvnitř" EU , a proto se na tyto pracovníky nemohla vztáhnout kritéria způsobilosti tohoto fondu.
Návrh souhrnného rozpočtu EU na rok 2008: oddíl III - Návrh souhrnného rozpočtu EU na rok 2008 (oddíly I, II, IV, V, VI, VII, VIII a IX) (rozprava)
Dalším bodem je společná rozprava o- zprávě pana Virrankoského jménem Rozpočtového výboru o návrhu souhrnného rozpočtu Evropské unie pro rozpočtový rok 2008, oddíl III - Komise
zprávě pana Itälä, jménem Rozpočtového výboru o návrhu souhrnného rozpočtu Evropské unie pro rozpočtový rok 2008, oddíl I, II, IV, V, VI, VII, VIII a IX
Dříve než předám slovo Komisařce Grybauskaitė, rád bych vyjádřil svůj úžas nad tím, že ostatní komisaři, které jsme požádali, aby byli přítomni, zde nejsou. Existují různé důvody: patrně naše pozvání odešla poněkud pozdě. Může to být ten případ a ověřím to.
Rád bych ale Komisi upozornil, že podle interinstitucionální dohody musí být přítomna v týdnu, kdy zasedá Evropský parlament. Přezkoumám to a očekávám, že jak Komise tak my jako Parlament, budeme ctít naše závazky z interinstitucionální dohody vyplývající.
Rád bych proto požádal přítomnou Komisařku, paní Grybauskaitė, aby toto Komisi vyřídila. Již jsem toto sdělil na Konferenci předsedů, nechci zde dělat jednostranná obvinění, ale záležitost přezkoumám.
zpravodaj. - (FI) Pane předsedo, rád bych nejdříve poděkoval předsedovi Rozpočtového výboru a členům a koordinátorům Výboru, za to, že nám umožnili dosáhnout vynikajícího kompromisu ve velmi pozitivní atmosféře. Generální tajemník Parlamentu byl také při tvorbě návrhu rozpočtu velmi otevřený a kooperativní. Jedná se o dobrý začátek pro budoucí spolupráci mezi správou a Rozpočtovým výborem.
Zaprvé chci říci, že tento systém, kdy dvě organizace rozhodují o rozpočtu - předsednictvo a Rozpočtový výbor - nemůže do budoucna pokračovat. Není vhodné, aby předsednictvo rozvíjelo různé nové myšlenky a nové projekty. Rozpočtový výbor je buď jakýmsi razítkem povolujícím finanční prostředky nebo zlým klukem či holkou prostředky škrtající. To byl případ i zde, kdy byly předsedy skupiny předložena obrovská navýšení, která by šla nad pověstný strop 20 %, jenž byl společně přijat. Doufám, že lidé budou naslouchat metodice předsedy Výboru, protože má přesnou představu o tom, jak by měl tento proces správně vypadat, aby bylo dosaženo konkrétních a vhodných výsledků. Tyto záležitosti se nemohou rozhodovat na dvou místech. Je daleko lepší když se rozhodnou jen na jednom.
Když se navrhoval rozpočet Parlamentu, administrativa a předsednictvo ukázali tu správou iniciativu v tom, že navrhli, aby se setrvání pod 20% stropem stalo základním principem. Potom předsedové skupiny učinili k těmto pravidlům dodatky. Jedním dodatkem bylo, aby každý asistent poslance dostal tisíc euro měsíčně navíc, což dělá celkem 10 000 000 eur. K tomu byly ještě různá další zvýšení, když jsme se zároveň dostali do situace, kdy bylo nutné další výdaje do určité míry snížit. Tohle samozřejmě není nikdy snadné, ale je nutno říci, že jsme ve skutečnosti žádná zvýšení ani snížení neudělali; namísto toho jsme se snažili držet rozpočtové disciplíny, když se jednalo o nová navýšení tak, aby rozpočet nebyl příliš velký.
Toto je samozřejmě důležité, protože utrácíme peníze daňových poplatníků. Měli bychom přemýšlet, v jakých projektech se budeme angažovat a které z nich jsou přijatelné z pohledu daňového poplatníka. Především se musíme soustředit na podstatnou práci, pro níž jsme sem byli zvoleni. Toto je zákonodárný orgán a proto bychom se neměli zapojovat do realizace projektů, které leží mimo vlastní zákonodárnou práci.
Dovolte mi ale říci, že jsem spokojen se společným kompromisem, jenž Parlamentu dovoluje navýšení pod 4%. To je rozumné a v každém případě zahrnuje mnoho projektů, se kterými zde souhlasí další poslanci.
Některé z těchto projektů zmíním. Za prvé je zde informační politika, která je nesmírně důležitá. Pro tento účel bylo do rezervy přidáno dalších devět milionů eur, aby se utratily na novou webovou televizi, poté co byl její prototyp schválen. Myšlenka Web TV jako technického informačního kanálu je přijatelnou představou, ale neměla by být realizována v podobě, v jaké je v současnosti navrhována. Politické skupiny a poslanci by se neměli účastnit monitoringu dotčeného orgánu nebo každodenní práce. Administrativa nemá ten samý typ politické upřímnosti, jakou chtějí lidé vidět a jakou mají politické skupiny a poslanci.
Je mi zatěžko ocenit myšlenku navrženou levicí, že by politika měla být vyškrtnuta z politiky a že informace o Parlamentu mohou přicházet pouze skrze jeho administrativu a nikoliv jeho poslance nebo politické skupiny. Je nepředstavitelné, že by informační politika procházela pouze skrze administrativu a nás, kteří jsme sem byli demokraticky zvoleni, zanechává mimo tuto informační mašinérii.
Další nápad spojený s tímto tématem se týká místních médií, což bylo rozhodnuto před svátky na plenárním zasedání. Týkalo se to toho, že by poslanci měli dostat o trochu víc peněz, aby mohli pozvat zástupce místních médií na pozorování toho, co se děje v Parlamentu a na rozhovory. Rozpočtový výbor proti tomuto hlasoval. Nerozumím této zřejmé nechuti vůči malým lokálním médiím ze strany levice, vzhledem k tomu, že nám umožňují se dostat co nejblíže k běžným lidem. V Rozpočtovém výboru jsme ale většinově hlasovali proti těmto penězům a my jako poslanci nemůžeme utratit žádné další peníze na to, aby sem byla místní média zvána.
Za třetí, rád bych zmínil informační kanceláře. Každý členský stát má svou vlastní informační kancelář, což je dobrá věc, ale proč kupovat nejdražší budovy v nejdražších oblastech? Proč bychom nemohli koupit o trošku levnější budovy trochu dále od centra a vydat adekvátní prostředky za lidské zdroje? Potřebujeme, aby více lidí navštěvovalo pracoviště, školící pracoviště a školy, aby lidem říkali co Parlament dělá a proč. To je nejlepší způsob jak ovlivnit lidi, jak se k nim dostat, a ne kupovat drahé domy. Tyhle peníze by mohly být utraceny lépe.
Co se týká politiky ohledně budov obecně, doufám, že všechny instituce dokáží společně zřídit společnou organizaci ke zvážení toho, kdy a kde stavět a kdy a kde koupit nemovitosti, takže bychom nemuseli dělat rozhodnutí bez toho, že bychom věděli, co dělají ostatní a tak uměle zvedali ceny nemovitostí.
Chci učinit pár poznámek na adresu rozhodnutí k návrhu o snížení počtu zasedání ve Štrasburku. Může se jednat o věčnou diskusi, ale ta musí pokračovat, dokud se s tím něco neudělá. Musíme také být příkladem ve snižování emisí. Nemůžeme ročně rozházet 200 milionů eur z peněz daňových poplatníků. Musíme veřejnosti ukázat, že se EU rozrostla a změnila, a za tímto účelem se musíme změnit. Nepřišel jsem ani na jedno dobré vysvětlení, proč by tyto půtky měly pokračovat. Z toho důvodu doufám, že budeme o tomto předmětu hlasovat, aby mohl Parlament vyjednávat s Radou, aby tolik potřebná změna mohla nastat.
Ještě jednou chci poděkovat koordinátorům a členům Rozpočtového výboru za kompromis a doufám, že bude při čtvrtečním hlasování zde zachován a že příslušná čísla zůstanou tak, jak jsme společně odsouhlasili.
zpravodaj. - (FI) Pane předsedo, paní Komisařko, rozpočet Evropské unie pro rok 2008 je již druhým v tomto programovém období. Když byl přijat současný finanční rámec, byl věnován zvláštní zájem posilování konkurenceschopnosti a soudržnosti pro růst a zaměstnanost.
Předběžný návrh rozpočtu ze strany Komise byl ve výši 129,2 miliard eur na povolené závazky a 121 miliard eur na povolené platby. Rada v návrhu rozpočtu snížila závazky na 128,4 miliard eur a platby na 119,4 miliard eur, to znamená o 10,3 miliard eur pod již tak napjatý finanční rámec.
Návrh rozpočtu Rady zdůraznil také další otázky. Pod okruhem 1 (udržitelný růst a zaměstnanost), byly povolené platby sníženy o celé 1 046 milionů eur, ačkoliv se jednalo o bezpodmínečnou prioritu rozpočtové politiky.
Tento podzim také Parlament obdržel dodatek od Komise, v němž se navrhuje dalších 262 milionů eur pro vnější akce. Navíc Komise také doporučila revidovat finanční rámec, aby bylo možné vyčlenit odpovídající zdroje pro systém satelitní navigace Galielo a Evropský inovační a technologický institut v období 2008-2013. Návrh byl v souladu s rozhodnutím Parlamentu přijatého 20. června a s prvním čtením věnovaným legislativě EIT.
Na základě těchto kritérií Rozpočtový výbor zpracoval vlastní návrh, o kterém nyní probíhá diskuse. Klíčové prvky návrhu jsou tyto:
Bezpodmínečnou prioritou rozpočtu je okruh 1 (udržitelný růst a zaměstnanost). Vyhrazené závazky vzrostly, zvláště na výzkum a školení podle Lisabonské strategie a pro transevropské sítě.
Okruh 1a se také týká financování pro systém satelitní navigace Galielo. Když byl sestavován víceletý finanční rámec, Parlament upozornil, že je Galileo podfinancovaný. Nyní je v deficitu 2,4 miliardy eur, protože soukromé společnosti nejsou ochotny se do projektu zapojit, jako se to stalo ve Spojených státech amerických. Protože je projekt pro Evropu důležitý politicky i ekonomicky, Parlament trval na tom, aby pokračoval a že by měl být financován z rozpočtu EU. Musíme na toto téma v průběhu rozpočtového procesu přijmout rozhodnutí. Z toho důvodu měl navržený rozpočet projekt Galileo a související dotace EIT mimo rozpočtový rámec v podobě návrhu na "satelitní výměnu". Podmínkou pro jeho přijetí je, že bude přijat návrh Komise na změnu víceletého finančního rámce. Pokud se tak nestane, projekt Galileo selže a financování EIT bude také mít problémy. Nemá smysl pokračovat ve financování Galilea pokud Rada nemá upřímnou vůli dovést jej až do konce.
Dotace pro Strukturální fondy a Fond soudržnosti v okruhu 1b byly významně posíleny tak, jako jsou neplacené závazky v rámci fondů - RAL - znepokojivě vysoké, v hodnotě přes 95 miliard eur.
V létě učinily Parlament a Rada společné prohlášení, týkající se pomalého tempa Komise ve schvalování funkčních programů. V současnosti 63 % programů pod Fondem pro regionální rozvoj a Fondem soudržnosti zůstává neschválených, stejně jako 83 % programů Evropského sociálního fondu a 75 % programů pro rozvoj venkova, a to i když již končí první programovací rok.
Pomalost této administrativy vážně ohrožuje strukturální a kohezní politiku EU a zejména obnovu nových členských států, protože současný finanční rámec je masivním evropským projektem obnovy, větším než Marshallův plán po druhé světové válce. Jen v tomto návrhu rozpočtu bylo 22,1 miliard eur a 5,3 miliard eur alokováno pro strukturální opatření a rozvoj venkova v nových členských státech. V souladu s tím Rozpočtový výbor navrhuje, aby část relevantních administrativních nákladů Komise byla uložena do rezervy a uvolněna až budou programy schváleny, protože je tento proces nutné urychlit.
Myslím si, že někteří kolegové jsou si vědomi, že dnes jsme chtěli vyzkoušet malý experiment, aby doba vyhrazená pro otázky byla trochu přátelštější a interaktivnější. Proto bych chtěla vyzvat všechny poslance Parlamentu, aby se přesadili do první řady, abychom si byli s Komisí trochu bližší. Prosím přejděte raději ze zadních sedadel do předních.
Vidím, že někteří se ještě stále stydíte. Pojďte, tento pokus by měl být zábavný!
Vzhledem k množství případů únosů a zmizení dětí, jaká opatření navrhuje Komise na koordinování prostředků členských států určených na předcházení a potrestání těchto činů v rámci Evropské unie?
místopředseda Komise. - Komise plně souhlasí s významem boje proti zmizením a únosům nezletilých. Jak všichni dobře víte, zlepšení práv dětí je jedna z mých osobních priorit.
První krok Evropské komise v této souvislosti byla v roce 2001 podpora evropské sítě organizací, Evropské federace pro pohřešované a pohlavně zneužívané děti, která se nyní jmenuje Missing Children Europe (Pohřešované děti Evropy). K dnešnímu dni máme 21 organizací v 15 členských státech.
S finanční podporou programu Společenství, programu Daphne, bylo potom od roku 2001 do 2005 vytvořeno nebo vylepšeno několik center s pomocí organizace Child Focus.
Několik členských států zřídilo v průběhu posledních 10 let nouzové telefonní linky s cílem urychlit hledání a podporu rodin pohřešovaných dětí.
Případy zmizení a únosů dětí se mohou rychle stát, a i se stávají, přeshraničním jevem. Proto navrhujeme zřídit jednotné telefonní číslo pro naléhavé hovory o zmizelých dětech. Za tímto účelem bude do praxe uvedeno rozhodnutí z 15. února 2007 o vyhrazení vnitrostátního číselného rozsahu začínajícího číslem 116 pro harmonizovaná čísla na harmonizované služby sociální povahy. Je to důležité rozhodnutí každého členského státu, zejména co se týče čísla 116000 pro nouzové linky na oznamování pohřešovaných dětí.
Víte, že zavedení služeb v souvislosti s číslem 116 je odpovědností členských států. Bohužel, musím tu připomenout, že tři členské státy ještě nereagovaly. 17 členských států přijalo právní opatření. Byly zveřejněny výzvy na provoz nouzových čísel v 12 členských státech a dosud jen 4 členské státy vybraly poskytovatele služby: Belgie, Dánsko, Řecko a Portugalsko. Takže nejsem vůbec spokojen se současným stavem uplatňování rozhodnutí z února 2007.
Kromě těchto nouzových telefonních čísel je potřebný mechanismus pomoci při hledání pohřešovaných dětí. Existuje již několik systémů a mohou být inspirací pro celoevropská opatření. Znáte americký systém "Amber Alert", francouzský "Alerte enlèvement" a řecký "Amber Alert Hellas" systém, které se již uplatňují. Podporujeme členské státy, aby zavedly podobné vnitrostátní mechanismy. Pokud všechny státy přijmou takové mechanismy a zavedou programy propojení, vyřešení přeshraničních případů bude možné a jednodušší. Za tímto účelem jsme navrhli opatření, která charakterizují naši představu o celoevropském mechanismu včasného varování o dětech. O této otázce se diskutovalo poprvé na neformální Radě pro spravedlnost a vnitřní věci 1. října 2007.
Na závěr podporujeme vytvoření mezinárodní databáze obrázků zneužívání dětí, které budou novým nástrojem na pomoc při určení obětí a pachatelů. Studie proveditelnosti a fáze realizace jsou finančně podpořeny z programu AGIS a od září 2005 je tato databáze, kterou využívá Interpol, financována hlavně vládami států G8 a soukromými společnostmi. Dosud tato databáze umožnila najít a zatknout několik pachatelů v Evropě a mimo Evropu, naposledy velmi známého pedofila v Thajsku, a zachránit oběti.
- (ES) Vážená paní předsedající, děkuji vám, že jste nám umožnila setkat se osobně s panem komisařem, kterému jsem již mnohokrát kladl otázky v podobných souvislostech.
Otázka pohřešovaných dětí je znepokojující. Jen na Kanárských ostrovech, odkud pocházím, například v posledních letech zmizely beze stopy tři děti, což znamená, že se neobjevily ani v pedofilních sítích. Zmizely beze stopy, což nás vede k zamyšlení se nad tím, zda tyto děti nejsou využívány k určitým účelům, jako například obchodu s orgány, a zda v rámci Evropské unie nepůsobí mafiánské organizace s možnými mezinárodními propojeními.
Myslím si, že tato záležitost vyžaduje iniciativu, která je trochu ambicióznější než ty, které Komise uskutečnila dosud. Vím, že komisař byl vždy ambiciózní, ale zároveň ho vyzývám, aby byl ambiciózní i v této oblasti, neboť je to smutná záležitost pro rodiče a všeobecně pro společnost, protože děti jsou tím nejcennějším, co máme.
místopředseda Komise. - (IT) Vážený pane předsedo, pane Medino, plně souhlasím s vašimi přáními a mohu vám říci, že jsem velmi nespokojen, když vidím, že i když jsme přijali opatření, členské státy je neuplatňují.
Konkrétně myšlenka jednotného telefonního čísla v Evropě pro naléhavé hovory měla být realizována ve všech členských státech do konce září. Nyní je konec října a jen čtyři členské státy mají fungující systém. Ostatních 17 států přijalo určité kroky, ale ještě stále zaostávají za ostatními.
Další návrh, který chceme předložit, se týká užší spolupráce při monitorování toho, co je běžně označováno jako "sexuální turistika". Mnozí evropští občané bohužel zřejmě cestují jako turisté do jiných částí světa, aby páchali hrozné pedofilní činy. V této oblasti souhlasím s tím, že musíme zintenzivnit mezinárodní spolupráci. Souhlasím s vámi, naneštěstí o tom máme důkazy, že pohřešované děti jsou často zneužívány v obchodování s orgány. Netýká se to bohužel jen mého regionu, ale i jiných regionů velmi blízkých Evropské unii, jako například země Balkánu, východní Evropy a Černého moře.
Obchodování s orgány je, naneštěstí realita, nemluvě o odhalení obchodování s orgány dospělých a dětí z dálného východu a jihovýchodní Asie. I když je to zjevně oblast, kterou dosud vnitrostátní vlády nechtěly odevzdat EU, brzy bude zřejmě řešena účinněji Evropskou unií částečně jako důsledek přijetí dohody o nové institucionální smlouvě.
(EL) Vážená paní předsedající, smím se zeptat pana komisaře, zda je jisté, že se ve všech členských státech přiznává narození dětí? Zaznamenává se počet dětí, které překročí hranice EU tak, aby bylo možno oznámit jejich případné zmizení nebo použití jejich orgánů?
místopředseda Komise. - (FR) Ano, máte pravdu. Odhalili jsme případy neregistrovaných dětí na hraničních přechodech, a proto přikládám velký význam identifikaci.
Identifikace znamená pomoci zemím původu, ať již v rámci EU - ovšem myslím si, že to není tento případ - nebo hlavně v sousedních a partnerských zemích, kde někdy chybí kontrola související s registry, a proto pro mne znamenají děti, které ještě vůbec nejsou zaevidované, důvod ke zvláštním obavám.
Právě proto jsme se rozhodli pomoci strategickým projektům, aby pomohly a posílily vedení evidence v partnerských a sousedních zemích, částečně z evropských programů financování.
(DE) Vážená paní předsedající, pane komisaři, ve vašich příkladech jste zvláště připomněli, že čtyři členské státy zřídily nouzové telefonní linky. Jsou tu i jiné záležitosti, pamatuji si nedávnou situaci s tsunami, kdy ti, kteří přišli do této oblasti například uspokojit své pedofilní sklony, byli chráněni ochranou údajů a jejich příbuzní nevěděli, kdo byl skutečně postižen. Není načase, abychom přestali být tajnůstkářští a začali jmenovat tyto členské státy? "Jmenovat a vystavovat na hanbu" by byla vhodná metoda, jak podnítit tyto členské státy, aby dělaly, co mají, a aby nakonec ukázaly lepší přístup.
místopředseda Komise. - Už jsem řekl, že vůbec nejsem spokojen s úrovní realizace a že dosud toto rozhodnutí uplatnily jen čtyři členské státy. Toto rozhodnutí musí být uvedeno do praxe ve všech členských státech. Skutečnost, že zatím jen čtyři členské státy uplatňují jednomyslně přijaté rozhodnutí z února 2007, ukazuje, že musíme udělat mnohem více.
otázce k ústnímu zodpovězení - B6-0321/2007) týkající se zvýšení cen potravin a ochrany spotřebitele, kterou položil Joseph Daul, Lutz Goepel a Neil Parish jménem skupiny PPE-DE na Komisi,
otázce k ústnímu zodpovězení - B6-0377/2007) týkající se zvýšení cen potravin a ochrany spotřebitele, kterou položil Luis Manuel Capoulas Santos jménem skupiny PSE na Komisi,
otázce k ústnímu zodpovězení - B6-0378/2007) týkající se zvýšení cen potravin a ochrany spotřebitele, kterou položil Sergio Berlato, Janusz Wojciechowski, Gintaras Didžiokas a Liam Aylward jménem skupiny UEN na Komisi,
autor. - Vážený pane předsedající, mám velkou radost z toho, že mohu dnes večer vystoupit a promluvit, protože v současnosti jsme v situaci, kdy se bezpečnost potravin stala skutečným problémem. Dvacet pět let byl v Evropě nadbytek potravin. Ve skutečnosti přijímáme v oblasti zemědělství, společné zemědělské politiky mnoho rozhodnutí, abychom omezili výrobu s cílem zachovat ceny, snížit využívání vývozních dotací a vyvážet výrobky na světové trhy.
Nyní jsme v situaci, která je úplně jiná: v tomto roce se ceny obilnin zvýšily trojnásobně; živočišná výroba má obrovský problém, protože jejich náklady na krmivo vzrostly přibližně o 50 % nebo 60 %. Tato situace v nás vyvolává mimořádné obavy. Pan Daul, pan Goepel a já jsme předložili tuto otázku k ústnímu zodpovězení a jsme rádi, že paní komisařka Fischer Boelová je dnes večer přítomna, protože se domníváme, že již nyní musíme využít každou možnost, abychom dovezli dodatečné množství krmiva do Evropské unie.
Budeme muset čelit skutečnosti, že existují některá krmiva vyrobená z geneticky modifikované kukuřice a sóji, které v současnosti není možno dovézt do Evropské unie, protože nemají povolení. Jsem přesvědčen, že musíme tuto možnost zvážit a musíme vytvořit systém, jehož prostřednictvím budeme moci udělit těmto výrobkům povolení. Za předpokladu, že budou bezpečné, měli bychom je dovézt jako krmivo pro drůbež a zejména vepřový dobytek, jakož i pro hovězí dobytek a dojnice, protože potřebujeme zachovat vysokou konkurenceschopnost našeho průmyslu.
Kromě toho musíme zvážit situaci supermarketů. Nezapomínejme, že se neobáváme jen o ceny, které zemědělci dostávají za své zboží, ale zajímáme se i o to, jakou cenu musí zaplatit spotřebitel. Jsme svědky toho, že například ze suroviny, jakou je pšenice, se ve skutečnosti vyrábí pouze 10 % bochníku chleba, a i přesto cena bochníku závratně roste, protože supermarkety tvrdí, že za pšenici musí platit mnohem vyšší cenu. Musíme proto vyvinout tlak na supermarkety, abychom zabezpečili, že spotřebitelé platí správnou cenu.
Je úžasné, že evropské zemědělství tím získává velmi silné postavení, aby se vyrovnalo skvělému novému světu, protože budeme potřebovat potravinářskou výrobu, zemědělce a venkov. Všechny uvedené oblasti fungují velmi dobře.
Ale jak tvrdím, nyní musíme vytvořit rovnováhu mezi odvětvím obilnin a živočišnou výrobou. Proto jsme předložili tuto otázku. Rádi bychom si vyslechli názor paní komisařky Fischer Boelové.
autor. - (PT) Vážený pane předsedající, vážená paní komisařko, rád vás znovu vidím na půdě Parlamentu. Jak víte, před několika měsíci jsme byli překvapeni situací na trhu některých zemědělských výrobků, kterou jsme nedlouho předtím považovali za nemyslitelnou. Vznikl nesmírný tlak na dodávky s důsledky, které pozorujeme.
Tento tlak postupně způsobil závažný zmatek v odvětví chovu hospodářských zvířat, předvídatelné důsledky v růstu spotřebitelských cen, a nezapomínejme na varování organizace FAO o důsledcích pro potraviny v mnoha oblastech světa, které by mohly vyplynout z této situace. Nezapomínejme, že zatímco v Evropě utratíme 10 až 20 % příjmů domácností za potraviny, jsou společnosti, v nichž tato položka představuje 90 % příjmů a více. Není složité si představit, co by růst cen znamenal pro tyto rozsáhlé populace, které jsou už i tak ve velké míře znevýhodněny.
Proto musíme okamžitě jednat a jsem velmi rád, že Komise jednala pohotově a správným způsobem tím, že přijala některá zmírňující opatření a zrušila závazky na rok 2008 v souvislosti s vynětím půdy z produkce. Je škoda, že jsme nevykonali více. Mohla být pravděpodobně přijata i jiná opatření bez dodatečných nákladů pro rozpočet Společenství, jako například podpora autorizace plateb pomoci pro některé chovatele hospodářských zvířat, na kterou mají nárok, a kteří jsou samozřejmě dvojnásobně poškozeni nejen rostoucími cenami, ale i tím, že se musí vypořádat s chorobami hospodářských zvířat, jakou je "katarální horečka". Domnívám se tedy, že tentokrát jsme mohli vykonat trochu více.
Nejvíce ze všeho však musíme důkladněji posuzovat a analyzovat situaci, abychom mohli rychle stanovit opatření, která je z krátkodobého hlediska možno přijmout v blízké budoucnosti. Přirozeně, že důvěřujeme vnímavosti paní komisařky a Komise v tom, že navážou na naše obavy.
autor. - (IT) Vážený pane předsedající, paní komisařko, dámy a pánové, v celé Evropě pozorujeme paušální zvyšování cen potravin. Vykonané průzkumy trhu ukazují, že evropští spotřebitelé radikálně mění své stravovací návyky. Jsou nuceni změnit kvalitu a druh výrobků, které kupují, v důsledku přehnaně vysokých cen.
Toto zvyšování je možno přisoudit nadměrnému počtu přechodných fází, kterými musí výrobky projít na cestě od výrobce ke spotřebiteli, a nepřiměřenému zvyšování, které uplatňují hlavní řetězce supermarketů. Jedna věc je však jistá: nemůžeme a nesmíme obviňovat naše zemědělce, kteří jsou hlavními oběťmi této znepokojující situace.
Vážený pane předsedající a paní komisařko, domníváme se, že nyní více než kdykoli předtím musíme chránit evropský zemědělský model s cílem bránit vnitrostátní zemědělské trhy před fluktuací mezinárodních cen a vytvořit základ pro ochranu výrobních modelů a využívání území, která jsou tak příznačná pro evropské zemědělství. Vítáme nedávné rozhodnutí Rady o ratifikaci návrhu zrušení závazků v souvislosti s vynětím půdy z produkce na rok 2008.
Tímto však nevynakládáme dostatečné úsilí na to, abychom mohli být spokojeni se znepokojující situací v souvislosti se zásobami pšenice a rostoucí cenou obilnin na světových trzích. Potřebujeme spolupracovat s různými organizacemi společného trhu a správně využít tyto mechanismy pro opětovné dosažení rovnováhy trhu, která by pomohla uvolnit ceny potravin alespoň na vnitřním trhu. V poslední otázce jsme požádali Komisi, aby navrhla okamžité zvýšení kvót na mléko nejméně o 2-3 % s cílem ustálit cenu tohoto zboží široké spotřeby.
V současné složitém hospodářském klimatu má Evropská unie a členské státy povinnost pomáhat spotřebitelům zachovat jejich kupní sílu v oblasti potravin a zároveň ochraňovat právo našich zemědělců na zisk.
členka Komise. - Vážený pane předsedající, vzpomínám si na staré japonské prokletí: "Ať žiješ v zajímavé době" a domnívám se, že to je přesně to, co prožíváme my. Jak to už uvedli řečníci, v posledních šesti až osmi měsících jsme viděli raketový vzestup cen nezpracovaných surovin v odvětví zemědělství. Musím však říci, že z historického hlediska ke zvyšování dochází z nízké úrovně. Domnívám se, že je důležité, abychom si to všichni uvědomili. Tento nárůst cen se odrazí ve spotřebitelských cenách, ale v nižší míře. Pokud mohu uvést příklad chleba, základní komodity, použiji německý příklad. Pokud si vezmete cenu chleba v supermarketu nebo v obchodě v Německu, pouze 4 % ceny se vztahují k ceně nákladů na pšenici.
Jak už bylo uvedeno, v mlékárenském odvětví se očekává několik různých opatření. V 11 členských státech byly 1. dubna 2006 a 1. dubna 2007 zvýšeny kvóty na mléko o 0,5 %. Osm nových členských států dostalo 1. dubna 2006 rezervu na restrukturalizaci v rozpětí od 2 % do 5 % výše jejich vnitrostátní kvóty. V následujícím roce, 1. dubna 2008, dostane 11 členských států ke zvýšené kvótě dalších 0,5 %.
Kromě toho byla podpůrná pomoc výrazně snížena a v současnosti vůbec neexistují vývozní náhrady a pomoc při prodeji, tyto možnosti se vůbec nevyužívají. Komise přijme koncem tohoto roku zprávu o vyhlídkách trhu v mlékárenském odvětví a poskytne nám tím základ pro další diskuse o potřebě opětovného zvyšování kvóty. Už jsem tu navíc měla příležitost jasně naznačit zánik systému kvót na mléko do 31. března 2015. Stejně jsem uvedla, že systém kvót je potřeba rušit od nynějška až do roku 2015 postupně. Další z uvedených možností je zvýšit v tomto období systém kvót a budeme mít příležitost diskutovat o tom při kontrole stavu v následujícím roce.
V odvětví obilnin jsou důvody zvýšení cen různé. Abychom se vyhnuli nedorozuměním, měla bych uvést, že prudké zvyšování cen není způsobeno biopalivy. V současnosti v Evropě využíváme méně než 2 % produkce obilnin na výrobu etanolu. Důvody jsou však jiné: nepříznivé povětrnostní podmínky v Austrálii, sucho v jižní Evropě, záplavy v severní části Evropy, rostoucí poptávka Indie a Číny a omezený vývoz Ruska a Ukrajiny. Dále samozřejmě dochází k "efektu sněhové koule" díky velmi silnému důrazu na etanol ze strany Spojených států amerických, což do určité míry ovlivňuje ceny kukuřice.
Jak už bylo uvedeno, Komise reagovala: množství půdy vyňaté z produkce je pro následující hospodářský rok na nulové úrovni, takže na podzim tohoto roku a na jaře následujícího roku se bude sít. Otázka, zda pokračovat v tom, že se půda z produkce nebude vyjímat, bude předmětem diskuse při následující kontrole stavu. Očekáváme, že nevyjmutí půdy z produkce by mohlo přispět k vytvoření 10, 12 až 15 milionů tun zásob v závislosti na klimatických podmínkách. Kromě toho předložím kolegiu komisařů návrh Radě na pozastavení dovozních cel na obilniny pro následující tržní rok. Domnívám se, že tyto iniciativy nám pomohou oslabit tlak na odvětví chovu hospodářských zvířat a spotřebitelské ceny.
Odvětví vepřového masa trápí jiné problémy. Masa je dostatečné množství, v odvětví tedy dochází k nerovnováze vstupu a výstupu, a proto se řídící výbor minulý čtvrtek rozhodl vytvořit možnost soukromého uskladnění, které, doufám, v odvětví vepřového masa pomůže odstranit potíže. Existují jiné možnosti, ale domnívám se, že bychom se měli pokusit najít správnou rovnováhu, protože máme-li pouze prodlužovat bolest, nezískáme vůbec nic.
Jsem tedy přesvědčena, že jsme reagovali, a mám příležitost poděkovat Parlamentu za jeho rychlou reakci, abychom mohli vyslat odvětví zemědělství jasný a okamžitý signál týkající se půdy vyjmuté z produkce. Vzhledem k tomu, že můj čas uplynul, v závěrečných poznámkách bych se ráda vrátila k otázce geneticky modifikovaných organismů.
jménem skupiny PPE-DE. - Vážený pane předsedající, ráda bych se podělila o svůj čas s paní komisařkou, protože mě zajímají její stanoviska ke geneticky modifikovaným organismům, ale budu přítomna po celou rozpravu.
V této sněmovně to neodeznělo poprvé a myslím, že konec období relativně levných potravin je trpkou skutečností. Rovněž si myslím, že tento průběh nepředpokládali v Komisi a ani na celosvětové úrovni.
Paní komisařka uvedla některé důvody současné nerovnováhy v poptávce a nabídce a já s ní souhlasím. Počasí, změna klimatu, poptávka rozvojových zemí a samozřejmě biopaliva působí celosvětově. Paní komisařka to potvrdila. Je však důležité si uvědomit, a v této sněmovně to už uvedli kolegové přede mnou, co váš předchůdce, pan Fischler, vyhlásil při reformě SZP v roce 2003. Slíbil farmářům lepší tržní ceny. V současnosti jsme svědkem následků těchto reforem. Začínáme je zpochybňovat pro jejich vliv na spotřebitelské ceny.
Zelená kniha: K Evropě bez tabákového kouře: možnosti politiky na úrovni EU (rozprava)
Dalším bodem je zpráva pana Florenze jménem Výboru pro životní prostředí, veřejné zdraví a bezpečnost potravin o zelené knize "K Evropě bez tabákového kouře: možnosti politiky na úrovni EU."
zpravodaj. - (DE) Vážený pane předsedající, pane komisaři, jsem rád, že Evropská unie opět diskutuje o spotřebě tabáku. Pouze v mé zemi zemře každý den v důsledku spotřeby tabáku 350 lidí. Je tedy správné, že se touto otázkou zabýváme na evropské úrovni. Jsem velmi rád, že výbor se rozhodl zahájit evropskou iniciativu s cílem pokračovat v podpoře zákazu kouření v restauracích, kavárnách, pohostinských zařízeních a ve veřejných budovách. Domnívám se, že to je správný přístup.
To, zda potřebujeme zavést evropské právní předpisy nebo vnitrostátní právní předpisy, které by potom možná byly zavedeny v evropském rámci, je předmětem rozpravy. Ti, kteří jsou stále přesvědčeni, že právní předpisy nepotřebujeme, by neměli zapomínat, že v souvislosti s rámcovou směrnicí o kvalitě ovzduší, kterou jsme tu schválili před několika týdny, jsme diskutovali o přijetí 20 nebo 25 ppm jemných částic v ovzduší. Pane komisaři, číselný údaj v průměrném pohostinském zařízení je 540 gramů a v oblíbeném zařízení v této oblasti "Aviateur" po půlnoci je to 1730 gramů. Vidíte tedy, jak obrovské jsou rozdíly a jak je tato otázka důležitá.
Dalším velmi důležitým bodem, který mě mnoho let znepokojuje, jsou přídavné látky. Dokonce i v současnosti je v cigaretách možná 600 přídavných látek, přičemž 70 až 80 z nich je na "rudé listině." Jsou to vysoce toxické, karcinogenní látky, které mohou zničit plodnost naší mládeže a chytit ji do pasti závislosti. Tyto látky vyžadují velmi kritické a důkladné přezkoumání, samozřejmě na náklady výrobců. Myšlenka pana komisaře Kyprianoua o tom, že musí vynaložit své poslední drobné na testy, které je nutné provést kvůli tomuto průmyslu, je politováníhodná. Otázku nákladů je proto potřebné vyřešit tím, že se rozhodně přesune do zodpovědnosti Komise. Domnívám se, že tento krok odhalí mnoho patogenních příměsí v cigaretách. Cigarety jsou však stále nebezpečné.
Dalším důležitým bodem je pro mne otázka, zda z dlouhodobého hlediska můžeme přinutit průmysl nést některé části nákladů vzniklých v důsledku kouření. V mnohých oblastech jsme zavedli zodpovědnost výrobce: pokud skončíte s autem v příkopu z důvodu vady auta, musí nést náklady výrobce auta.
Pane komisaři, rád bych viděl vaši snahu začít s tímto přerozdělením nákladů na výrobce tabákových výrobků, protože pokud se nad tím zamyslím, moje země utratí 50 miliard EUR na návrat lidí do života. Proč by měl být někdo, kdo cigaretu nedržel nikdy v rukou, součástí tohoto procesu? Je to velmi nespravedlivé a byl bych rád, kdyby poslanci se sociálním cítěním na této straně sněmovny usilovně pracovali na vyřešení této otázky. Náklady by se měly přesunout na tu správnou stranu, na stranu výrobců, kteří jsou za ně zodpovědní. Samozřejmě, že tyto náklady potom zohlední jinde. Uvědomuji si, že v sociálním tržním hospodářství to tak chodí.
Každý rok zemřou v Evropě následkem kouření tisíce lidí. Musíme proto zavést správná a přísná pravidla.
člen Komise. - Vážený pane předsedající, nejdříve bych rád poblahopřál a poděkoval zpravodaji, panu Florenzovi. Myslím, že on a ostatní přítomní kolegové si pamatují od prvního dne mého vystoupení v Evropském parlamentu, kterému mimochodem pan Florenz předsedal, můj velmi pevný závazek: rád bych viděl Evropu bez tabáku.
Domnívám se, že pomalu a postupně k tomu spějeme. Rád bych poděkoval panu Florenzovi za jeho činnost, oddanost a odhodlání v této oblasti. Když dovolíte, pane předsedající, rád bych byl trochu osobní a popřál panu Florenzovi všechno nejlepší k narozeninám. Vím, že narozeniny měl včera. Nezmíním se o věku, neboť nechci vytvořit interinstitucionální problém, ale rád bych mu popřál hodně štěstí.
Rád bych uvedl, že v oblasti prostředí bez kouře v Evropské unii pozorujeme trend a značné zlepšení v porovnání se situací před třemi lety, kdy pouze Irsko, a myslím, že Itálie, zavedly tyto zákazy. V současnosti je mnohem více států, které přijaly tyto komplexnější zákazy, některé s několika výjimkami. K této otázce se vrátím za chvíli. Jsem však přesvědčen, že Komise, členské státy a především Evropský parlament potřebují vyvinout společné úsilí, abychom dosáhli tohoto cíle. Přínos Parlamentu při přijetí směrnice o tabáku byl životně důležitý a rád bych dnešní zprávu považoval za podporu politik za prostředí bez kouře.
Jsem potěšen i z toho důvodu, že zpráva zaujímá velmi pozitivní a konstruktivní postoj k zelené knize Komise, zejména v otázce podpory stanoviska Komise, že pouze úplným zákazem kouření je možno náležitě chránit zdraví občanů a zaměstnanců. O této otázce musíme mluvit otevřeně. Zaprvé chrání celkový zákaz kouření před pasivním kouřením, brání lidem, zejména mladým lidem, aby začali kouřit, a pro mnoho lidí je to důvod, aby kouřit přestali. Vytváří stejné podmínky, a to je důležitý faktor, pro různé provozovatele, zejména v zábavním průmyslu, protože aby výjimky nevedly k neúčinnému zákazu, musí provozovatelé vybudovat oddělené místnosti, oddělené ventilační systémy, vytvořit negativní tlak. To vše představuje náklady, které si nemohou dovolit všichni provozovatelé. Tyto požadavky vytvářejí stejné podmínky a je rovněž jednodušší je prosadit bez výjimek. Zkušenosti z Evropské unie, ale i z jiných právních systémů, které zavedly tyto zákazy před námi, dokazují, že tyto zákazy neměly na odvětví ubytovacích a stravovacích služeb negativní účinek. Ve skutečnosti se v mnoha případech příjmy zvýšily.
Pro mne je důležitý výsledek. Toho se snažíme dosáhnout. Proces dosahování mě moc nezajímá, ať se jedná o evropské, vnitrostátní nebo v některých případech regionální právní předpisy. Potřebujeme dosáhnout cíle. Jsem připraven a ochoten přijmout řadu postupných kroků za předpokladu, že na konci, a ne daleko, bude cíl zavedení úplného zákazu.
Kde jsme v současnosti? Rád bych to řekl. Úplný zákaz byl zaveden v Irsku, Spojeném království, v celém Spojeném království. Švédsko, Itálie, Malta, Litva, Estonsko a Finsko už zavedly poměrně důkladné zákazy kouření i s výjimkami o speciálních izolovaných místnostech se zvláštními ventilačními systémy. Francie následovala tento přístup spočívající ve dvou fázích. Od příštího roku tedy budou v podobné situaci. V Belgii, Španělsku a Nizozemsku jsou zavedena podobná omezení, ale s různými výjimkami v případě ubytovacích a stravovacích zařízení. Pokroku jsme dosáhli v zemích, jako je Německo a Rakousko, v nichž se iniciativy připravují s cílem posílit platná nařízení o prostředí bez kouře.
Jak víte, vypracovali jsme zelenou knihu. V Radě se uskutečnila konzultace, rozprava a v současnosti, s přispěním Evropského parlamentu, zamýšlím zhodnotit výsledky a rozhodnout o dalším kroku na evropské úrovni a o tom, jaké opatření přijmout. Z mezinárodních závazků podle rámcové úmluvy o kontrole tabáku pro nás vyplývají povinnosti, které shrneme a rozhodneme o dalším kroku.
Přejdu k dalšímu bodu ve zprávě, směrnici o tabákových výrobcích. Jsem přesvědčen, že je to velmi důležitá otázka. Koncem tohoto roku vypracujeme druhou zprávu o uplatňování této směrnice, analyzujeme v ní stav uplatňování směrnice a stanovíme oblasti, v kterých jsou v budoucnosti potřebné změny a doplnění. Druhá zpráva bude navazovat na současnou zprávu. Několik otázek z dnešní zprávy bude zahrnuto v naší zprávě, například otázky o regulaci tabákových příměsí, požadavky související se značením tabákových výrobků a zodpovědností výrobců.
Rád bych uvedl dva body. Prvním je otázka obrázkových varování. Jak víte, vytvořili jsme databázi různých fotografií a obrázků, které je možno použít jako obrázková varování, ale musím připustit zklamání z toho, že velmi málo členských států databázi využilo. Je mi to opravdu líto. Abych uvedl příklad, čtu svoje poznámky, zavedla je pouze Belgie. Rumunsko je zavede příští rok, Spojené království rovněž později příští rok. Vlády Finska a Lotyšska se zavázaly zavést tato ilustrovaná varování v blízké budoucnosti. Toho jsme dosáhli po mnoha výzvách a naléhání na členské státy.
Mnoho zemí mimo Evropskou unii, jako Švýcarsko a Nový Zéland, s námi podepsalo licenční smlouvy, aby mohly využívat naše obrázky a návrhy. Takže situace v Evropské unii je z mého pohledu velkým zklamáním, a proto velmi vážně uvažujeme o změně a doplnění příslušné směrnice a o zavedení povinnosti používat obrázková varování. Návrh Parlamentu o zobrazení ilustrovaných varování na obou stranách balení považuji rovněž za velmi zajímavý. Tento návrh prozkoumáme.
Na závěr dodejme, že zákaz propagace tabákových výrobků se v současnosti uplatňuje ve všech zemích. V některých členských státech se vyskytly potíže. Vyřešili jsme je, některé prostřednictvím soudních žalob, jiné přesvědčováním, ale v současnosti platí zákaz všude. Rád bych připomněl zvláštní iniciativu, kterou jsme nedávno přijali s cílem přesvědčit země mimo EU, aby zastavily sponzorství závodů Formule 1 ze strany tabákového průmyslu.
Jak víte, nemáme právní exteritoriální pravomoc, na druhé straně, vzhledem k tomu, že jsou tyto události vysílány v Evropě, dívají se na ně občané Evropy, ovlivňují mladé lidi v Evropě, oslabují evropské právní předpisy a evropské politiky v této oblasti. V této souvislosti jsem se tedy spojil se soukromým odvětvím a příslušnými zeměmi, jsou to pouze tři země, které stále umožňují sponzorství tabákových společností a hostí závody Formule 1. Doufejme, že brzy dosáhneme pozitivních výsledků. Já budu tuto záležitost sledovat.
Ještě jednou rád poděkoval zpravodaji, ale i poslancům Parlamentu, kteří jsou oddaní tomuto úsilí. Řekl jsem to první den, z mého hlediska je velmi frustrující, pokud v Evropské unii s nejvyšší úrovní vzdělávání a životní úrovní stále umírají lidé na choroby, kterým je možno předcházet. Více než 600 000 lidí zemře na choroby související s kouřením. Domnívám se, že je to životní styl, který je možno změnit.
jménem skupiny PPE-DE. - (NL) Vážený pane předsedající, dámy a pánové, přesně před 20 lety, jako právní poradkyně v úřadu belgického státního tajemníka pro zdraví, jsem měla příležitost vypracovat nařízení, která vedla k prvnímu vnitrostátnímu rozhodnutí o zákazu kouření na veřejných místech v tehdejším Evropském společenství.
Dámy a pánové, domnívám se, že usnesením, o kterém budeme zítra hlasovat, rovněž sehráváme jistou průkopnickou úlohu v této oblasti. Iniciativa v zelené knize a vynikající zpráva pana Florenze nám nepochybně ukázala směr. Každý, kdo si přečte usnesení, může dospět pouze k jednomu závěru: Evropský parlament v budoucnosti volí politiku nulové tolerance kouření.
Vyžaduje se okamžitý zákaz škodlivých přísad, účinné uplatňování ručení za produkty, pokud jde o výrobce tabáku. Toto jsou příklady částí, které hovoří samy za sebe. V usnesení se dále vyzývá k neomezenému zákazu kouření na veřejných místech, ve veřejných dopravních prostředcích, na uzavřených pracovištích včetně stravovacích a pohostinských zařízení.
V této souvislosti je však moje skupina přesvědčená, že musí být zohledněno rozhodnutí přijaté nedávno v několika členských státech, obsahující výzvy k vysokým investicím v několika odvětvích, od kterých se ještě neupustilo. Je potřebné zohlednit je, ale náš celkový dlouhodobý cíl, jehož musíme dosahovat uvědoměle a bez váhání, musí spočívat v neomezeném zákazu kouření, přičemž se bude týkat i uvedených míst.
V těchto otázkách nám vítr fouká do plachet. Pokud se máme spolehnout na průzkumy Eurobarometru a jiné průzkumy, obyvatelé nás v plné míře podporují. Každému, kdo stále váhá v souvislosti s potřebou intervence, bych ráda zdůraznila, že od pondělí odpoledne, kdy jsme přijeli do Štrasburku , zemřelo podle statistických údajů na následky pasivního kouření přibližně 480 Evropanů .
Dámy a pánové, musíme přijmout opatření proti tomuto stavu. I moje skupina zamýšlí vyvinout maximální úsilí v této záležitosti a podporovat všechny kampaně proti kouření.
jménem skupiny PSE. - Vážený pane předsedající, Mezinárodní agentura pro výzkum rakoviny nedávno přezkoumala všechny dostupné důkazy o sekundárním kouři a rakovině. Byl to nezávislý mezinárodní panel vědců z 12 zemí svolaný Světovou zdravotnickou organizací. Dospěli k závěru, že sekundární kouř má karcinogenní účinky a že vystavení jiných lidí cigaretovému kouři zvyšuje riziko rakoviny plic v případě nekuřáků o 25 až 30 %, což je poměrně překvapující číselný údaj.
Je zřejmé, že lidé na pracovišti a na uzavřených veřejných místech mají právo být chráněni před cigaretovým kouřem jiných lidí. Nezapomínejte, že většina populace jsou nekuřáci. Nejlepší způsob řešení tohoto problému spočívá v komplexní regulaci ve prospěch prostředí bez kouře na úrovni členského státu, včetně všech uzavřených veřejných prostor a pracovišť.
Nesouhlasím proto s pozměňujícím a doplňujícím návrhem 3 pana Florenze, ve kterém žádá o omezené výjimky. Musíme umožnit minimální množství výjimek.
Protokol, kterým se mění Dohoda o obchodních aspektech práv k duševnímu vlastnictví (TRIPS) (rozprava)
Dalším bodem je doporučení Gianluky Susty jménem Výboru pro mezinárodní obchod týkající se Protokolu, kterým se mění Dohoda o obchodních aspektech práv k duševnímu vlastnictví (TRIPS) (08934/2006 - C6-0359/2006 -
zpravodaj. - (IT) Vážený pane předsedající, pane komisaři, dámy a pánové, nejdříve bych rád využil této příležitosti a poděkoval sekretariátu skupiny Aliance liberálů a demokratů pro Evropu v Parlamentu za podporu, kterou mi vyjádřil. Rád bych rovněž poděkoval všem stínovým zpravodajům a panu Van Heckemu, kteří pracovali přede mnou na této otázce, za vynikající práci a za zachování jednoty naší instituce až do konce.
Podle mého názoru byla parlamentní podpora přístupu k lékům v rozvojových a méně rozvinutých zemích, v kterých jsou nejpotřebnější, nejsilnější stránkou kampaně. Právo na zdraví a přístup ke zdraví za dostupné ceny jsou základními právy, která by měla být zabezpečena pro všechny občany. Naneštěstí příliš dobře víme, že tomu tak stále není. Až příliš často jsou ceny stanovené farmaceutickým průmyslem velmi vysoké. Následkem toho se země, v nichž jsou léky nejpotřebnější, ocitají v potížích.
Z tohoto důvodu, jak jsem již několikrát uvedl ve Výboru pro mezinárodní obchod a na plenárním zasedání, Parlament nemůže slepě přijmout protokol, kterým se mění dohoda TRIPS, jako kdyby to byl univerzální všelék, a následně považovat záležitost za ukončenou. Parlament chtěl, aby se vykonalo více, alespoň v rámci Evropské unie, protože Evropská unie může a musí udělat více.
Dokonce ani vzhledem k politováníhodné události tohoto léta, jako je výměna dopisů s Thajskem, i když je tato událost částečně uzavřena, by Evropský parlament, který byl vždy důrazným obhájcem využití všech možností v rámci dohody TRIPS, nemohl pokračovat v ratifikaci protokolu bez skutečných a účinných záruk ze strany Komise a Rady.
Je korektní zdůraznit, že v těchto měsících úzké spolupráce s Komisí a Radou jsme nepochybně splnili důležitý cíl pro Evropskou unii tím, že jsme v podstatě technický dokument posunuli na první místa evropského politického programu.
Jsem přesvědčen, že konečný výsledek je možno považovat za úspěch nejen z uvedeného důvodu, ale zejména proto, že jsme dosáhli pokroku v mimořádně citlivých oblastech, jako je podpora využívání možností ustanovených v dohodě TRIPS, abychom mohli v rámci vnitrostátních programů veřejného zdraví podporovat přístup k důležitým lékům za dostupné ceny.
Podporuji především jednoznačný odkaz na článek 30 dohody TRIPS, obsažený v prohlášení Rady předloženém v pondělí. Pro mou skupinu to znamená záruku a zabezpečení toho, že členské státy budou schopny využívat tento nástroj bez nátlaku, a že v zemích s nejvyšší potřebou léků budou tyto léky snadněji dostupné.
Zadruhé: mám rovněž radost z výsledků v souvislosti s doložkami TRIPS-plus, zejména z přísnějších ustanovení souvisejících s těmi, které jsou ustanoveny v dohodě TRIPS. Parlament, Rada a Komise souhlasily s tím, aby se neuskutečnila jednání o budoucích bilaterálních nebo regionálních dohodách s rozvojovými zeměmi o ustanoveních, která by mohla mít negativní důsledky pro zdraví a přístup k lékům.
I přesto, že uznávám úsilí portugalského předsednictví, bych se rád zeptal, zda je znění prohlášení možno dále vylepšit, zejména část, která uvádí chudé rozvojové země. Tento výraz by mohl způsobit zmatek, neboť v současnosti je běžné uvádět rozvojové země a kategorii méně rozvinutých zemí. Nová kategorie by zkomplikovala situaci. Kromě toho je důležité zdůraznit, že všechny rozvojové země, dokonce země jako Brazílie, Indie atd., musí být schopny využívat současný systém, aniž by se v budoucnosti vystavily nebezpečí zavedení ponižujících ustanovení.
V neposlední řadě je nutné zdůraznit vynaložené úsilí v souvislosti s přesunem rozvoje a technologického výzkumu do jižních zemí. Skupina ALDE je připravena souhlasit, protože je přesvědčena, že "ne" by vyslalo negativní signál zemím s největší potřebou, a bylo by nezodpovědné ze strany Evropské unie vzhledem k tomu, že opětovné otevření jednání WTO je nereálné.
Tím se však nemění skutečnost, že nadále máme výhrady vůči účinnosti mechanismu, který přezkoumala a schválila WTO. Z toho důvodu, a téměř na závěr, bych rád potvrdil, že EU se v této fázi nezastaví. Parlament udělá vše, co bude v jeho silách, aby zabezpečil, že budou uskutečněny záruky poskytnuté v posledních měsících.
Žádám proto pana komisaře Mandelsona, který ve svém dopise potvrdil, že nezamýšlí jednat o doložkách TRIPS-plus, aby z návrhu dohody o hospodářském partnerství s karibskými zeměmi odstranil požadavek na dodržování a přijetí závazků Smlouvy o patentové spolupráci a ustanovení týkající se duševního vlastnictví směrnice 2004/48/ES o dodržování práv duševního vlastnictví, které se jasně podobají doložkám TRIPS-plus.
člen Komise. - Vážený pane předsedající, jsem rád, že jsme dospěli k řešení důležité otázky dostupnosti léčiv pro chudé, rozvíjející se země, s kterým všichni souhlasí. Naše diskuse v průběhu posledních měsíců byla plodná, velmi intenzivní, s kvalitní výměnou názorů, za což bych chtěl Parlamentu poděkovat. Komise vždy chápala obavy Parlamentu a ve skutečnosti mnohé z nich cítila i ona sama. I proto měla Komise v diskusi o TRIPS a přístupu k léčivům v rámci WTO vedoucí postavení.
Vnímal jsem tuto diskusi jako příležitost pro Komisi, aby mohla objasnit své stanovisko týkající se mnoha problémů. Všichni souhlasíme s tím, že pozměňující a doplňující návrh o dohodě TRIPS je jedním z mnoha řešení problému dostupnosti léčiv. Nepochybně jsou potřebná další opatření, zejména na zlepšení systémů zdravotní péče a infrastruktur, především v chudých, rozvíjejících se zemích.
Někteří poslanci se obávají, že tento mechanismus nebude fungovat. Rozhodně je příliš brzy něco podobného tvrdit. Nařízením, které zavádí odstoupení, jsme společně s Parlamentem souhlasili s přehodnocením nařízení tři roky po jeho vstupu v platnost a toto dodržíme.
Kromě toho podporujeme činnost mezivládní pracovní skupiny s WHO s cílem přezkoumat ostatní opatření na další zlepšení dostupnosti léčiv.
Komise mohla znovu potvrdit svůj vztah k prohlášení podepsaném v Dohá v souvislosti s dohodou TRIPS o veřejném zdravotnictví a svou podporu pružnosti, kterou obsahovalo.
Podobně mi tato diskuse umožňuje rozptýlit jakékoli nedorozumění o činnosti Komise v souvislosti s dohodami o hospodářském partnerství se zeměmi AKT. Potvrzuji, že v těchto dohodách a v dalších budoucích bilaterálních a regionálních dohodách s chudými, rozvíjejícími se zeměmi, Komise nežádá, a ani nebude žádat, opatření, která by mohla ovlivnit dostupnost léčiv nebo oslabit pružnost TRIPS, kterou obsahuje prohlášení podepsané v Dohá o dohodě TRIPS a veřejném zdravotnictví.
Díky upřímné a přímé diskusi se Parlament nachází v postavení, kdy může dát svůj souhlas návrhu Komise. Evropské společenství se tak připojí k dalším členům organizace WTO, kteří již přijali dohodu TRIPS. Toto přijetí umožní Společenství, aby i nadále v souvislosti s dostupností léčiv sehrávalo hlavní úlohu v rámci organizace WTO.
Na závěr chci zdůraznit, že dostupnost léčiv zůstává prioritou Komise a já sám jsem ochoten v budoucnosti v souvislosti s touto záležitostí pokračovat v konstruktivní spolupráci s Parlamentem.
navrhovatel stanoviska Výboru pro právní záležitosti. - (FR) Vážený pane předsedající, pane komisaři, dámy a pánové, je mi líto, že se zástupce Rady dnes večer nezúčastní naší rozpravy, protože je to pro tentokrát naše hlavní kontaktní osoba. Atmosféra je tu euforická, každý je pro a zítra budeme hlasovat - myslím si, že drtivou většinou - ve věci ratifikace tohoto doplňujícího a pozměňujícího návrhu k Dohodě TRIPS, o které se předpokládá, že poskytne a měla by poskytnout lepší přístup ke zdravotnictví v zemích, které nejsou dostatečně rozvinuté a nemají farmaceutický průmysl, který by jim tento přístup umožnil.
Při této dlouhé rozpravě, kterou jsme měli o této problematice, se stalo, že Parlament pochyboval o něco více než Komise o účinnosti tohoto systému. Věřím - a tímto bych chtěl poděkovat Radě za to, že tentokrát vyslechla Parlament více než Komise - a to vedlo ke stanovisku zaslanému v pondělí ráno, díky kterému jsme připustili, aby nám naše vzájemná dohoda umožnila udělat tento malý krok vpřed. Jde o zlepšení, ale je to zlepšení, jehož nedostatečnost si uvědomujeme a máme několik pochybností o jeho účinnosti. Těchto několik pochybností je třeba odstranit s razancí, s jakou členské státy a Rada doporučení uplatňují.
Těší mě však to, co již bylo řečeno panem Mandelsonem, který sám ohlásil skupinu odborníků, kteří mají najít jiné prostředky a vyhodnocení těchto prostředků, a myslím si, že budeme o těchto záležitostech opět diskutovat, až uvidíme, zda tato účinnost splňuje naše očekávání. V každém případě mě těší pozitivní závěr na tomto stupni, i když nejde dostatečně daleko.
jménem skupiny PPE-DE. - (EL) Vážený pane předsedající, jako zpravodaj Evropské lidové strany bych chtěl poděkovat zpravodaji, panu Sustovi, a svým dalším kolegům-poslancům za potěšující plodnou spolupráci, neboť nám umožnila překonat některé rozdíly mezi politickými skupinami a dosáhnout společného stanoviska k této důležité otázce. Působnost Evropského parlamentu se netýká jen oblasti zodpovědnosti uvedené ve Smlouvě; není omezena jen na udělení souhlasu. V červencovém usnesení bylo dosaženo politického vítězství vyjádřením jednotného přání přesahujícího politiku stran.
Hledalo se a dosáhlo se toho, že Komise a Rada přijaly závazky. Do velké míry se shodují s názory Evropského parlamentu. Dalo by se říci, že to byla zkouška institucionální spolupráce vzhledem k nové úloze, kterou bude Evropský parlament hrát, až se přijme reformní smlouva.
Přijetí doplňujícího a pozměňujícího návrhu Unií má proto podporu ve skutečných závazcích, které zabezpečí, aby tento proces úspěšně fungoval. Zároveň jdou tyto závazky mnohem dále: stanoví usměrnění pro integrovaný přístup k otázce veřejného zdravotnictví rozvojových zemí.
Přijetí doplňujícího a pozměňujícího návrhu k dohodě TRIPS ze strany Unie vysílá pozitivní a optimistický vzkaz rozvojovým zemím. Doufáme, že bude rovněž zahrnovat aktivní spolupráci ostatních členů WTO.
jménem skupiny PSE. - (FR) Vážený pane předsedající, pane komisaři, dámy a pánové, při naší poslední rozpravě v červenci o přístupu k lékům jsem zakončil své připomínky výzvou Radě a Komisi, aby přijaly jasné a formální závazky, které by zaručily aktivní zapojení Evropy do hledání nových řešení, a přání být předním běžcem v boji za přístup k dostupným lékům pro každého. Nemohli bychom být spokojeni s rozpravou, v níž bychom nepřijali žádné závazky, a dnes poznamenávám, že po několika měsících diskusí mezi třemi institucemi se realitou stávají některé návrhy, které jsme předložili a které jsme skutečně chtěli.
Dalším bodem je zpráva Maria Mantovaniho, jménem Výboru pro zaměstnanost a sociální věci, o návrhu doporučení Evropského parlamentu a Rady o vytvoření kvalifikace v oblasti celoživotního vzdělávání - C6-0294/2006 -.
člen Komise. - Vážený pane předsedající, chtěl bych poděkovat panu Mantovanimu a jménem Komise bych chtěl vyjádřit poděkování jemu a příslušným výborům za jejich aktivní postoj a podpůrný přístup při jednání o kvalifikaci v oblasti celoživotního vzdělávání.
Toto doporučení zabíhá až do podstaty toho, co je EU: mobilita, spolupráce mezi zeměmi, zvyšování blahobytu a pomoc jednotlivým občanům. Navrhujeme vytvoření Evropského kvalifikačního rámce, protože vy, Evropský parlament a členské státy, jste nás požádali o nalezení způsobu zvýšení mobility a celoživotního vzdělávání, bez nichž nemůžeme dosáhnout lisabonských cílů. Evropský kvalifikační rámec byl vytvořen v rámci pracovního programu Vzdělávání a odborná příprava 2010, vzdělávací oblast lisabonského programu.
Cílem Evropského kvalifikačního rámce je překonat překážky stále existující pro evropské pracovníky a studenty, pokud chtějí změnit práci nebo se chtějí kvůli práci nebo studiu přestěhovat do jiné země. Příliš často mají Evropané potíže, když chtějí využit své kvalifikace v jiné evropské zemi. Dokonce i v jejich vlastní zemi jsou jejich vzdělávací cesty blokovány slabou integrací různých částí vnitrostátního vzdělávacího systému.
Evropský kvalifikační rámec navzájem propojí různé vnitrostátní kvalifikační systémy zemí a poslouží jako konverzní nástroj. Díky němu tak budou kvalifikace jiných zemí jasnější a tím se jednotlivcům umožní odejít do jiné země, pokud to budou chtít kvůli práci nebo studiu.
Na vnitrostátní úrovni chce - vlastně to už dělá - stimulovat vývoj vnitrostátních kvalifikačních rámců. Kvalifikační rámce podporují celoživotní vzdělávání, například usnadněním přechodu mezi různými typy vzdělávacích a odborných institucí, například od odborného vzdělávání k vyššímu vzdělávání.
Měl bych uznat, že Evropský kvalifikační rámec je technický, dokonce složitý nástroj. Použijí ho hlavně odborníci a vzdělávací instituce, ale je ku prospěchu občanů.
To, o čem dnes jednáme, je produkt společné snahy Komise, zemí, sociálních partnerů, vzdělávacích a odborných institucí a jiných aktérů. Evropský kvalifikační rámec byl do velké míry postaven na konsenzu a snažili jsme se mít za sebou aktéry v průběhu celého procesu.
Evropský kvalifikační rámec doporučuje, aby země do roku 2010 propojily své kvalifikační systémy s Evropským kvalifikačním rámcem a zabezpečily, aby jednotlivé vnitrostátní kvalifikace do roku 2012 obsahovaly referenci na příslušnou úroveň Evropského kvalifikačního rámce. Tyto údaje navrhla Rada a Parlament.
Rádi jsme souhlasili s přidáním nového doporučení týkajícího se ujištění o kvalitě, které navrhl Parlament a které podle nás posiluje význam těchto zásad.
Rovněž souhlasíme s návrhem Parlamentu zahrnout referenci na kreditní systémy, která uznává rychlý vývoj a použití těchto složek kvalifikačních rámců.
Jsme přesvědčeni o tom, že Parlament a Rada text skutečně zkvalitnily. Přístup osvojený při jednání Parlamentem, Radou a Komisí odráží konsenzus, který přesahuje hranice Evropského kvalifikačního rámce po celé Evropě.
Nyní má Evropský kvalifikační rámec rychlý spád; velká většina zemí uznává jeho potenciál pro mobilitu a vidí v něm nástroj celoživotního vzdělávání.
Velká většina dnes vytváří vnitrostátní kvalifikační rámec napojený na Evropský kvalifikační rámec, takže tento návrh už má nesmírný vliv na evropské systémy vzdělávání a odborné přípravy.
Doufám, že jste schopni souhlasit s podporou tohoto návrhu v prvním čtení, aby ho mohla Rada v následujících týdnech formálně přijmout.
Vážený pane předsedající, pane komisaři, dámy a pánové, věřím, že dnešní večer znamená začátek hlavního projektu, na který čekala Evropa, členské státy a regiony a hlavní města Evropské unie dlouho, cíl, na kterém léta pracovali mnozí aktéři v oblasti vzdělávání, zaměstnání, obchodu a hospodářství, a co celá společnost chce.
Schválením Evropského kvalifikačního rámce položíme zítra základy lepšího zítřka, kterými dáme budoucím generacím společný referenční bod k jejich závazku v oblasti kultury, vzdělávání a odborné přípravy, odborného vzdělávání a samozřejmě zaměstnání.
Dodržování lisabonské strategie Evropského kvalifikačního rámce představuje přímou cestu pro zlepšení propojení mezi školami, univerzitami a pracovišti a mezi formálním, a neformálním celoživotním vzděláváním, která zabezpečí transparentnost v uznávání kvalifikací a certifikátů, a to na vnitrostátní i odvětvové úrovni a vždy v evropském rámci. A konečně posílí spolupráci mezi členskými státy v citlivé oblasti porovnávání systémů.
Je to opakující se téma, které nás v souladu s lisabonskou strategií vedlo k předpokladu řádné zodpovědnosti s možností, o které jsem si jist, že zvýší růst, rozvoj a konkurenceschopnost v Evropě vzhledem k potřebě uznat sociální soudržnost jako jeden z jejích cílů.
Je to dlouhotrvající projekt, který vyšel z boloňského procesu jako systém hromadění a přenosu kreditů jako ekvivalentu dříve, než se na barcelonské vrcholné schůzce vynořil systém pro odbornou přípravu. Zlepšil se v Bergenu v roce 2004 a potom znovu v Radě v roce 2005, která zopakovala potřebu přijmout současný rámec. Historická cesta, která jasně ilustruje ambici evropských představitelů, již rozhodli o vytvoření nového nástroje, považovaného mnohými za revoluční, ale nevyhnutelný pro proces evropské integrace, kterou jsme sledovali mnoho let.
Jsem přesvědčen, vážený pane předsedající, dámy a pánové, že tento rámec nejenže povzbudí přeshraniční mobilitu, ale bude sloužit jako řídící síla pro vnitřní mobilitu v rámci EU - pokud vezmeme ve všeobecnosti v úvahu studenty, pracovníky, výzkumné pracovníky a dobrovolníky a všechny ty, kteří se potřebují volně přesouvat v rámci Evropy, aniž by způsobili paniku nebo zbytečné obavy. Jistě si pamatujete příběh polského instalatéra, který vystrašil Francii: byl to jeden z hlavních důvodů, proč Francouzi v referendu hlasovali proti evropské ústavě.
Takže text, který nyní máme před sebou, je výsledkem mnohaměsíční práce, úzké spolupráce se zástupci Rady pod předsednictvím Portugalska, které okamžitě poznalo důležitost tohoto ambiciózního projektu.
Komise, v osobě komisaře Fígela, po celou dobu velmi pozorně sledovala tento proces a je to díky tomuto duchu partnerství, že jsme byly schopni zlepšit text zapracováním klíčových představ, které jsou blízké Výboru pro zaměstnanost a sociální věci. Z tohoto důvodu jsem velmi vděčný svým kolegům, stínovým zpravodajům - vidím paní Castexovou, pana Kusstatschera, liberály - i pana Manna a pana Kasoulidese a všechny ty, kteří k tomu přispěli. Díky jejich velkorysému zapojení a odevzdání se jsme mohli zahrnout následující představy: sociální integrace; požadavky pracovního trhu; osobní rozvoj při různých způsobech odborné přípravy; nediskriminace spolu se zahrnutím znevýhodněných osob; rovné příležitosti; respektování zásady subsidiarity a vytvoření koordinačních míst v rámci členských států.
Rovněž jsme zajistili, aby doporučení nebylo závazné, i když ve své podstatě zůstává legislativní. Očividně to nebylo způsobeno nějakou slabostí, ale vyšlo to spíše ze smyslu pro odpovědnost a realitu, aby se podpořilo a zvýšilo použití tohoto nástroje v těch zemích, které potřebují více času. V krátkosti je možno říci, že nejsou pochybnosti o tom, že se to může zlepšit, ale v tomto životě se dá zlepšit vše. Avšak jsem přesvědčen o tom, že máme před sebou text s duší a svědomím.
Věřím, že prací Evropského parlamentu je vydávat právní předpisy ve skutečném zájmu občanů. Takže to jsme tu udělali. Schválení textu v prvním čtení je toho důkazem, částečně díky panu Galovi z Výboru pro kulturu a vzdělávání, Výboru pro práva žen a rovnost pohlaví a Výboru pro průmysl, výzkum a energetiku, které k tomu všechny pozitivně přispěly.
navrhovatelka stanoviska Výboru pro průmysl, výzkum a energetiku. - (ES) Vážený pane předsedající, pane komisaři, chtěla bych začít blahopřáním zpravodaji, protože se skutečně pustil do tématu, které jde mnohem dále, než si dokážeme představit.
Skutečně, v globalizovaném světě se Evropa a mnohé země EU budou definovat prostřednictvím kvalifikací svých lidských zdrojů. Pokud bychom měli shrnout v jednom pilíři, co umožní Evropě a všem zemím, které tvoří Evropu, stát se konkurenceschopnými v tomto globálním světě, jsou to kvalifikace lidských zdrojů, občanů Evropy.
Vzhledem k tomu je absolutně nevyhnutelné, aby se rozhodlo o celoživotním vzdělávání a odborné přípravě podle požadavků pracovního trhu a neustále se na ně reagovalo. Nebude-li tomu tak, nebudeme moci konkurovat.
Zároveň narazíme na následující paradox: lidé stárnou, ale tito starší lidé mládnou a jsou potenciálně aktivnější, jenže nemají dost prostředků, aby mohli být nadále produktivní a přínosem pro společnost a našli uplatnění ve světě zaměstnanosti.
Dalším bodem pořadu jednání jsou prohlášení Rady a Komise k vztahům Evropské unie a Turecka.
úřadující předseda Rady. - (PT) Vážený pane předsedo, pane komisaři, dámy a pánové, předsednictvo by v prvé řadě rádo poděkovalo Evropskému parlamentu, a zvláště paní Oomenové-Ruijtenové za návrh usnesení o vztazích EU a Turecka.
Předsednictvo oceňuje a vítá aktivní účast Parlamentu v procesu rozšiřování, které je zároveň konstruktivním příspěvkem k všeobecným rozhovorům o rozšiřování, a obzvláště k procesu souvisejícímu s přistoupením Turecka. Není pochyb, že každá diskuse přináší výbornou příležitost na vytváření povědomí o procesu vstupu Turecka, na zapojování obyvatel členských států a Turecka do tohoto procesu a podporování turecké vlády na její cestě k přistoupení.
Mohu vás ubezpečit, že názorům Evropského parlamentu věnujeme dostatečnou pozornost. Za několik dní předloží Komise svou pravidelnou zprávu o činnosti, zaměřenou na proces přistoupení Turecka. Rada přezkoumá a posoudí tuto zprávu velmi pozorně.
Mezitím bych rád stručně vzpomenul několik bodů v této fázi jednání o přistoupení Turecka. Myslíme si, že nedávné volby v Turecku představily touhy tureckých občanů po demokracii, stabilitě a politické i hospodářském pokroku.
Též jsme přivítali, jakým způsobem se volby konaly, vysokou účast voličů a lepší reprezentativnost nového tureckého parlamentu. Předsednictvo sdílí názory a obavy tohoto Parlamentu, pokud jde o turecký reformní proces. Věříme, že má nová vláda větší legitimitu a jasný mandát, který by měl umožnit podniknout rozhodující kroky při prosazovaní a rozšiřovaní reformního procesu v Turecku.
Je důležité, aby nová vláda vnesla do reforem svěží impulz, jak do jejich provádění tím, že se soustředí na klíčové oblasti. Z tohoto pohledu je zavedení přístupového partnerství, zejména pokud jde o jeho krátkodobé priority, velmi důležité. Chtěl bych vám připomenout, že musíme přístupové partnerství v nadcházejících měsících přezkoumat. V tomto kontextu bych též rád zdůraznil potřebu rozsáhlého jednání a národního souhlasu s novou tureckou ústavou.
Sdílíme vaše názory na důležitost reforem v klíčové oblasti základních svobod a lidských práv. Další rozvoj je nevyhnutný, zejména pokud jde o svobodu projevu, vyznání, kulturních práv a práv žen, ale i o další posilování boje proti týrání a špatnému zacházení. Většina z těchto otázek je uvedena v přístupovém partnerství jako krátkodobé priority, které musí Turecko splnit.
Obzvláště v oblasti svobody projevu nás mrzí nedostatek pokroku, a to i přes veřejnou diskusi o této otázce, a máme obavy z rostoucího nacionalismu, který vede k autocenzuře. Stále pevně věříme, že je potřebné, aby byl článek 301 tureckého trestního zákoníku, stejně jako jiné nejasně formulované články, zrušený, nebo podstatně pozměněný, aby tak zaručoval svobodu projevu. Pokrok v této oblasti má rozhodující význam pro celkový posun v přístupových jednání.
Pokud jde o svobodu vyznání, urychleně potřebujeme vidět pokrok, zejména po tragických událostech, které se odehrály začátkem tohoto roku. Dlouho očekáváme přijetí právních předpisů, které komplexně pojmenují všechny problémy, kterým čelí nemuslimská společenství, jako je právní postavení, registrace majetku a vzdělávání duchovních, jež by zaručovaly náboženský pluralismus v souladu s evropskými normami.
Zákon o nadacích by mohl být v tomto ohledu určitě prvním krokem a po přijetí a realizaci se bude pozorně hodnotit. Znepokojující záležitostí je i nedávné rozhodnutí nejvyššího soudu v otázce ekumenického patriarchátu.
Sdílíme vaše názory na vztahy civilistů a vojáků. Nedávné události, zejména před a během volební kampaně, ukázaly potřebu dalších kroků v této oblasti, aby si ozbrojené sily nemohly uplatňovat politický vliv.
Stále je potřebné zabezpečit civilní demokratickou kontrolu nad vojskem v souladu s postupy členských států EU.
Pokud jde o jihovýchod, silně odsuzujeme nedávný teroristický útok v provincii Sirnak. Odsoudili jsme i další teroristické činy spáchané v Turecku, a budeme v tom pokračovat. Nikdy nebudeme omlouvat teroristické aktivity. Odvoláváme se v tomto ohledu na naši solidaritu s tureckým národem. Na druhé straně bychom kvůli terorismu neměli zapomínat na naléhavou potřebu urychleně vytvořit a zavést komplexní strategii, která bude zaručovat hospodářský, sociální a kulturní rozvoj jihovýchodu. Jde o komplexní oblast, kterou monitorujeme jako součást probíhajících reformních procesů.
Kromě souladu s kodaňskými politickými kritérii se bude pokrok Turecka v přípravě na přistoupení měřit v rozporu s požadavky, které byly jasně stanovené v jednacím rámci. Jak Rada dohodla v prosinci minulého roku, bude se v tomto ohledu monitorovat a analyzovat pokrok dosažený v otázkách, na které se vztahuje prohlášení z 21. září 2005, zejména úplné a nediskriminační provádění dodatkového protokolu k Ankarské dohodě. Bohužel nebyl v této otázce zaznamenaný žádný pokrok.
Také bych chtěl zdůraznit, že uznání ze strany všech členských států je nevyhnutnou součástí procesu přistoupení, a proto je důležité, aby Evropská unie co nejdříve normalizovala vztahy mezi Tureckem a všemi členskými zeměmi.
Práce, která je potřebná na zabezpečení souladu s normami Unie a povinnostmi členství, je náročná a vyžaduje si neustálé úsilí a odhodlání. Procesu přistoupení Turecka věnujeme výjimečnou pozornost a mohu vás ubezpečit, že portugalské předsednictví též udělá, co bude v jeho silách, aby tato jednání pokročila.
Musíme plnit naše závazky. Podpora reformních procesů a plnění existujících nařízení posune proces vstupu Turecka dopředu, směrem k výhodám pro všechny obyvatele Turecka. Přesto závisí pokrok v procesu přistoupení v podstatné míře a především na chování Turecka.
člen Komise. - Vážený pane předsedo, dovolte mi v první řadě poblahopřát pani Oomenové-Ruijtenové k její výstižné zprávě a k návrhu, který je důkladný a zároveň spravedlivý.
Začátkem tohoto roku prošlo Turecko velmi náročným obdobím vážné ústavní krize a politického napětí. I přes tento složitý problém uskutečnilo Turecko své parlamentní a prezidentské volby v duchu demokratických zásad a s velmi vysokou účastí obyvatelstva.
Výsledkem bylo vítězství demokracie. Nový turecký parlament je ve velké míře zástupcem turecké politické rozmanitosti a, jak řekl pan Lobo Antunes, nová vláda může nyní pracovat s podporou stabilní většiny a značné podpory lidu. Tímto byla cesta vpřed vydlážděná. Nyní dozrál čas na oživení reformního procesu.
Komise proto sdílí základní přístup uvedený v návrhu usnesení, a to určit problémy a podpořit Turecko při plnění těchto politických úloh. To znamená podporovat závazek nové turecké vlády s cílem posilnit reformní snahy a podpořit rychlou přeměnu těchto závazků v činy. To se týká reformního procesu a rovněžAnkarského protokolu.
Komise vítá skutečnost, že vláda umístila ústavní reformy na první místo ve svém programu, s ohledem na posilňování demokracie a rozšiřování základních svobod. To by však nemělo vyústit v odložení reforem, které jsou potřebné už dnes, jako například přepracování smutně známého článku 301 tureckého trestního zákoníku a jiných článků, které se týkají svobody projevu nebo přijetí zákona o nadacích, který by zabezpečil svobodu vyznání.
Také je nutné vynaložit další úsilí, které zabezpečí demokratickou nadvládu občansko-vojenských vztahů, ochranu práv žen, dětí a odborů, zlepšení soudního systému a na zvýšení boje proti korupci.
Dovolte mi říct několik slov o nedávných událostech a současné situaci, jíž se velmi podrobně věnujeme spolu s předsednictvím a panem Solanou, a řádně jsme sledovali názory Parlamentu. Turecko neustále čelí přeshraničním teroristickým útokům ze strany PKK, která je na seznamu teroristických organizací EU. Evropská unie odsuzuje všechny teroristické útoky a chápe potřebu Turecka chránit své obyvatele.
EU a Turecko jsou oba rozhodnuty zabezpečit nezávislost, suverénnost, jednotu a teritoriální integritu Iráku. Stále nabádáme Turecko a Irák, aby tento problém vyřešili prostřednictvím spolupráce mezi příslušnými orgány a dodržováním mezinárodního práva. Základ k tomu poskytla nedávná dvojstranná dohoda mezi Tureckem a Irákem o boji proti terorismu.
Turecké orgány se pochopitelně snaží do svých snah zapojit Spojené státy, stejně jako irácké a irácko-kurdské orgány, nedávno jsme dokonce zaznamenali jistý pokrok. Usnesení, které schválil Parlament minulý týden, bychom měli považovat za součást celkové politické strategie.
Ukázalo se, že evropská perspektiva představuje pro Turecko klíčový podnět pro reformy v zemi. V souladu s naší hlavní zásadou podmíněnosti v strategii rozšiřování podmiňuje realizace reforem pokrok v jednání o přidružení.
Pokud však chceme používat touto zásadu účinně, abychom dosáhli výrazného politického vlivu na podporu reforem, svoje závazky musí dodržovat i samotná Evropská unie. Musíme dodržet své slovo - pacta sunt servanda.
Dalším bodem jsou prohlášení Rady a Komise k summitu Evropské unie a Ruska.
úřadující předseda Rady. - (PT) Vážený pane předsedající, pane komisaři, dámy a pánové, jak víte, 20. summit EU a Ruska se uskuteční tento týden v pátek v portugalském městě Mafra. To podle našeho názoru představuje vynikající příležitost pro vůdce Ruska, ale i Evropské unie, aby posoudili naše vztahy.
Věříme, že vztahy mezi Evropskou unií a Ruskem jsou všeobecně dobré a určitě mnohem lepší, než nás někdy nutí uvěřit mezinárodní tisk. Rusko je klíčovým partnerem EU a náš vztah bereme velmi vážně. Summit bude otevřeně řešit situaci v EU a v Rusku. Podáme zprávu o vývoji v Evropské unii, zejména pokud jde o pokrok při přípravě návrhu reformní smlouvy, která byla právě přijatá v Lisabonu, a o balíčku týkajícím se liberalizace energetiky, který navrhla Komise a který byl přijat 9. září.
Pokud jde o společný prostor, přezkoumáme pokrok, kterého bylo při realizaci plánů dosaženo. Tento proces je i nadále velmi pozitivní, i když některé oblasti je potřebné posunout dopředu. V určitých důležitých oblastech pomohla dosáhnout tohoto cíle stálá rada pro partnerství (PPC). Stálá rada pro partnerství v oblasti kultury, která bude zasedat den před summitem, pomůže zintenzivnit naši spolupráci v oblasti kultury.
Pokud jde o priority summitu, máme v úmyslu dosáhnout dohody o spuštění systému včasného varování v energetickém odvětví, což se v zásadě dohodlo už během minulého summitu, který se konal v Samaře. Pokud vezmeme v úvahu vzájemnou závislost Evropské unie v otázce energetiky, musí dojít ke zvýšení důvěry a vzájemné spolupráce. Proto zdůrazníme cíle a zásady, které musí EU respektovat ve vztahu k našemu energetickému partnerství, zejména vzájemnost, transparentnost, otevřenost a vytváření účinné právní a regulační soustavy. Podle našeho názoru musí být zásady smlouvy o energetické chartě a dokument o celosvětové energetické bezpečnosti, které skupina G8 přijala v Sankt-Petěrburgu, zahrnuty do nové dohody mezi EU a Ruskem, která bude právně závazná a nahradí současnou dohodu o partnerství a spolupráci (PCA).
V oblasti investic vítáme oficiální dialog vytvořený v plánu pro společný hospodářský prostor. Je životně důležité, aby se pro EU vytvořily transparentní, nediskriminační a předvídatelné podmínky pro podniky investující v Rusku, se zřetelem na zákon o strategických investicích, o němž uvažuje Duma. Též budeme naléhat na Rusko, aby se vyhnulo selektivnímu užívání doprovodných politik, týkajících se životního prostředí nebo zdaňování, zdržování existujících investic nebo vytváření skrytých překážek pro nové investice. Věříme, že vstup Ruska do Světové obchodní organizace (WTO) je prioritou, která je důvodem, proč máme v úmyslu otevřít tuto otázku během summitu. Možná bude mít Komise k tomu co říct.
Musím zdůraznit, že summit využijeme i k tomu, aby jsme vyvinuli tlak, v zájmu zajištění pokroku, pokud se do té doby nenajde uspokojivé řešení hlavních nevyřešených otázek, jako je vývozní clo na dřevo nebo diskriminující cla vlakové přepravy.
Jsme si vědomí toho, že tento summit přichází v době, kdy jsou v Rusku aktuální prezidentské volby i volby do Dumy. Ve volebním procesu budou mimořádně důležité svoboda projevu a svoboda tisku a shromažďování a budou společně představovat skutečný test demokratické legitimnosti Ruska. Úřad pro demokratické instituce a lidská práva (ODIHR) musí dostat volný přístup ke sledování voleb do Dumy. Rusko má jako člen Organizace pro bezpečnost a spolupráci v Evropě (OBSE) a Rady Evropy mimořádnou odpovědnost za ochranu společných hodnot. Je politováníhodné, že určité otázky zastínily vztahy mezi Evropskou unií a Ruskem, vzhledem k tomu, že naše vzájemná závislost roste, nezmenšuje se.
Rusko a EU musí spolupracovat, aby překonaly své odlišnosti, neboť k naší spolupráci skutečně neexistuje žádná alternativa. Naneštěstí je začátek jednání o nové dohodě mezi EU a Ruskem stále na mrtvém bodě. Zákaz, který Rusko uvalilo na vývoz polského masa a zeleniny stále přetrvává a představuje významnou překážku v zahájení jednání. Komise naznačila svou připravenost na pokračování ve vytváření kontaktů, s cílem najít vzájemně přijatelné řešení. Situace se bohužel i nadále komplikuje, a to rozhodnutím, které přijaly ruské veterinární úřady koncem minulého měsíce, na základě kterého došlo k zákazu dovozu masa vyrobeného 36 podniky EU.
Sporným bodem, který zabraňuje rozběhnutí jednání o nové dohodě mezi EU a Ruskem, je též přerušení dodávek ropy směřující do Litvy přes ropovod Družba. Uplynul více než rok, aniž by Rusko vydalo oficiální informace o úniku z ropovodu nebo o vyhlídce na pokračování v dodávkách. Proto je nevyhnutné najít uspokojivé řešení, které vytvoří potřebnou důvěru v pokračování v rozvíjení partnerství mezi EU a Ruskem v oblasti energetiky.
Navzdory současné patové situace v jednání by se situace neměla nadměrně dramatizovat. Ve skutečnosti jsme se v roku 2006 dohodli s Ruskem, že dohoda o partnerství a spolupráci zůstane i nadále v platnosti, čímž se vyhneme jakémukoliv právnímu vakuu v našich vztazích s Ruskem.
Nakonec zcela určitě zmíníme nejdůležitější otázky, o kterých se momentálně hovoří na mezinárodním plénu, zejména otázku Kosova a Iráku. Zároveň zdůrazníme, důležitost pozitivní spolupráce s Ruskem v našem společném sousedství, abychom tak mohli řešit společné otázky zájmu a obavy, za všechny bych zmínil nevyřešené konflikty.
členka Komise. - Vážený pane předsedající, Rusko není jen naším blízkým sousedem, je naším strategickým partnerem. Pokud se podíváme na obchod a investice, vidíme, že jsou na vzestupu, a též vidíme, jako řekl náš pan předseda, že roste naše vzájemná závislost. Ale víme i to, že Rusko je klíčovým partnerem při řešení národních konfliktů a globálních problémů, které jsme už též zmínili, a že je potřebné toho ještě mnoho udělat, abychom plně využili potenciál našeho vztahu.
Nadcházející summit, který se uskuteční v pátek, je další příležitostí posoudit naše vztahy. Pokud nevyřešíme několik přetrvávajících problémů, budeme pokračovat v řešení jiných, a tím připravíme půdu pro další spolupráci v tomto momentu přechodu.
Víme, že pro Rusko je to kritické období, je několik měsíců před důležitými parlamentními a prezidentskými volbami, a též víme, že Evropská unie už vyjádřila své obavy z uplatňování demokratických zásad a závazků vůči lidským právům v Rusku. My, Evropská unie, sledujeme tento rozvoj velmi pozorně, nadcházející volby budou v tomto ohledu důležitým testem, a očekáváme, že Rusko přijme rozumné rozhodnutí a pozve pozorovatele OBSE, aby monitorovali volby.
Též využijeme příležitost a vyjádříme naše obavy v oblasti lidských práv, jako je omezování svobody tisku, útoky na novináře, tlak na nevládní organizace a situace v severním Kavkazu.
Když jsem byla 11. a 12. října v Kaliningradu, měla jsem příležitost hovořit o nadcházejícím summitu s hlavním poradcem pana prezidenta, zvláštním vyslancem panem Jastrzembským. Dovolte mi na začátek uvést několik dobrých příkladů, ale potom ukázat, kde nezaznamenáme pokrok.
Domnívám se, že se Rusko připravuje oznámit svůj finanční příspěvek do několika mezinárodních programů spolupráce, které řídí EU. To bude velmi vítaný krok, neboť spolupráce na našich rozvíjejících se hranicích je po rozšíření z roku 2004 důležitou věcí. A Kaliningrad je též samozřejmě velmi specifický případ, díky jeho jedinečné zeměpisné poloze.
To si vyžaduje, jak jsme vždy tvrdili, specifické dohody na ulehčení mezinárodní spolupráce a místní přeshraniční dopravy. Finanční příspěvek Ruska však bude také velmi dobře načasovaný, vzhledem k velmi závažnému přetížení dopravy na hranicích mezi členskými státy a Ruskem v Kaliningradu a na hraničních přechodech s jinými členskými zeměmi na jiných místech.
Řady kamionů, které se táhnou až 50 km na straně EU, určitě nelze akceptovat. Potřebujeme zavést jisté kroky, a proto jsme souhlasili s tím, aby Rusko zredukovalo zábrany. Právě nyní začínáme realizovat zkušební projekt Komise zaměřený na vyměňování celních informací a modernizaci financování hraniční infrastruktury. Úlohou Ruska je zefektivnit své postupy na hranicích. V zásadě je připravené to učinit, ale vyžaduje si to jistý čas.
Náš pan předseda se již zmínil o energetice. Jen bych ještě ráda dodala, že bychom měli být schopní oznámit dohodu o mechanismu včasného varování, který řeší problémy s dodávkami ještě před tím, než přijdou do krizového bodu. Náš pan předseda mluvil o energetické kultuře a též o investicích, takže k tomu už nemusím nic dodávat. Ráda bych to jen doplnila tím, že řeknu, že investiční a obchodní vztahy se též budou projednávat u kulatého stolu průmyslníků v Lisabonu, s účastí pana Güntera Verheugena a Andrise Piebalgse, který začne zítra, tedy ve čtvrtek. Tento kulatý stůl potom podá zprávu o svých závěrech na summitu v pátek. Myslím, že je to dobrý příspěvek ke skutečnému růstu obchodních vztahů.
Rusko je klíčovým hospodářským subjektem Světové obchodní organizace, a ráda bych dodala, že úsilí Ruska pomůžeme. Víte, že jsme byli vždy oddaní přijetí Ruska do Světové obchodní organizace. Taktéž si myslíme, že je velmi důležité mít vyrovnané hrací pole, a to je i důvod, proč klademe tak velký důraz na dokončení přijetí Ruska do Světové obchodní organizace. Summit dodá tomuto komplexnímu procesu, který se nachází v kritickém stadiu, nový impuls.
Během summitu podepíšeme novou dohodu o oceli, čímž zvýšíme množství, které může Rusko vyvážet do Evropské unie. Dalším pozitivním znakem spolupráce EU a Ruska je fakt, že se během summitu podepíše memorandum o porozumění mezi Evropským monitorovacím centrem pro drogy a drogovou závislost a Ruským federálním úřadem pro kontrolu drog.
Co je méně pozitivní, ráda bych vás informovala, že i když se Rusko jasně v květnu v Samaře zavázalo, že konečně podepíše dohodu o přeletech nad Sibiří, a to včas před dalším summitem v Mafře, vyhlídky na to se zdají být velmi malé. Chceme v této dlouhotrvající roztržce obrátit list. Pozitivní krok ze strany Ruska by nám potom umožnil pokračovat v leteckém summitu, který je naplánovaný na listopad v Moskvě, kde by došlo k určení obrovského potenciálu pro spolupráci v tomto odvětví.
Pokud jde o mezinárodní otázky, bude Kosovo zaručeně tím nejdůležitějším, a potřebujeme společně s Ruskem zvážit, jako najít řešení této otázky, s ohledem na přetrvávající snahy Trojky. Musíme se vyhnout obnovení konfliktu na Balkáně.
Též prodiskutujeme další důležité mezinárodní otázky, jako je Střední východ před konferencí v Annapolisu; Írán po nedávné návštěvě prezidenta Putina v Teheránu a Afghánistánu; Barma/Myanmar; a situace s ohledem na zmrazené konflikty zejména v Gruzii a v Moldavsku.
Rádi bychom spolupracovali s Ruskem v konstruktivním duchu a hledali řešení těchto choulostivých otázek. Proto musíme pokračovat v začaté práci a nikdy neztrácet ze zřetele naše dlouhodobé projekty.
jménem skupiny PPE-DE. - (ES) Vážený pane předsedající, doufáme, tak jako to zdůraznil tisk, že portugalský podzim bude teplejší než ruské jaro, aspoň pokud jde o summit v Samaře.
Jak řekl pan komisař, domnívám se, že potřebujeme pokračovat v budování strategického přidružení s Ruskem, ale klima bude ve větší míře záviset na teplotě v Rusku než na teplotě v Evropské unii: do jisté míry vzhledem k tomu, co řekl pan komisař, především v souvislosti s novou úlohou, kterou chce Rusko sehrát na mezinárodní scéně, a zejména pokud jde o otázku zabezpečení dodávek energie.
Vážený pane předsedající, jsem přesvědčený, že následující zpráva je od paní Wallisové. Jménem své skupiny, Skupiny identity, tradice a suverenity, bych chtěl využít článek 168 a předložit návrh na vrácení této zprávy zpět do výboru.
Vážený pane předsedající, tento návrh vychází z článku 168 našeho jednacího řádu. Při čtení zprávy paní Wallisové je zcela jasné, že je zpravodaj a možná i výbor zmatený, pokud jde o článek 9 a 10 Protokolu o výsadách a imunitách.
Zpráva konstatuje, že jednání pana Gobba nebylo v souladu s článkem 9, ale článek 9 se vztahuje na slova a skutky poslance při výkonu svých funkcí, a to především na této půdě. Z tohoto důvodu se neměl přezkoumat článek 9 Protokolu o výsadách a imunitách, ale článek 10, který se vztahuje na ostatní skutky poslance. To, co bylo potřebné přezkoumat, bylo, zda skutky pana Gobba - které, a to musím poznamenat, na politické úrovni nepodporuji - patří, nebo nepatří do politické oblasti.
Je samozřejmé, že takovéto skutky patří do politické oblasti. Pan Gobbo vykonal řadu skutků ve prospěch toho, co osobně nazývá "Padanie". Jsou to přirozeně politické skutky a není pochyb o tom, že při dané tradiční judikatuře v otázce imunity by byla poslanci z kterékoliv jiné politické frakce imunita potvrzená, jako tomu bylo v případě poslanců národního italského parlamentu, kteří vykonali stejné skutky jako pan Gobbo.
Pokud zprávu paní Wallisové přijmeme tak, jak je navržená, potom riskujeme, že se zavede rozlišování, čili jistou diskriminaci mezi imunitou daného státu a evropskou imunitou, což je v rozporu s protokolem, který se jasně odvolává na imunitu daného státu. Proto si myslím, že by se měla tato zpráva vrátit zpět do výboru.
(IT) Vážený pane předsedající, dámy a pánové, také se přikláním k návrhu, aby byla tato záležitost vrácená zpět výboru, i když moje důvody mohou být trošku odlišné.
Ve skutečnosti, pokud se to posuzuje podle článků 5, 6 a 7 jednacího řádu a článků 9 a 10 protokolu, nemá Parlament pravomoci na vyjádření názoru na údajné skutečnosti proti panu Gobbovi, jednoduše proto, že v době daných skutečností nebyl pan Gian Paolo Gobbo poslancem Evropského parlamentu.
Článek 9 protokolu, který poslancům Parlamentu zaručuje svobodu projevu, se týká lidí, kteří byli poslanci Parlamentu, když použili určité formulace nebo vykonali skutky, které jsou s nimi identifikovatelné. Vzhledem k tomu, že pan Gobbo nebyl poslancem Evropského parlamentu v době daných skutečností, myslím si, že nejvhodnějším řešením by bylo, pokud by se Parlament při přijímání svého stanoviska zdržel, protože pan Gobbo nebyl jedním z našich kolegů.
zpravodajkyně. - Vážený pane předsedající, jako autorka této zprávy mohu jménem Výboru pro právní záležitosti Parlamentu potvrdit, že před předložením zprávy plénu byla tato zpráva prodiskutovaná ve výboru. Výbor si také vyslechl pana Gobba a jasnou většinou hlasoval za zprávu.
Je škoda, že pan Gollnisch nenastolil tyto otázky, o kterých se před chvílí zmínil, už dříve, ale jsem spokojená a přesvědčená o tom, že výbor přijal své stanovisko s plným vědomím všech skutečností a všech nařízení. Nevidím důvod, proč by se měla zpráva vracet zpět do tohoto výboru.
členka Komise. - Vážený pane předsedající, chtěla bych jménem Komise přednést stanovisko. Ve svém předběžném návrhu opravného rozpočtu 6/2007 navrhla Komise vypracovat novou rozpočtovou položku Žádosti o náhradu škody vyplývající ze soudních řízení proti rozhodnutí Komise v oblasti hospodářské soutěže a roztřídit související výdaje v rámci kapitoly 1a víceletého finančního rámce, odkazující na operační činnost v oblasti hospodářské soutěže.
Komise by připsala do této rozpočtové položky možné rozpočtové důsledky vyplývající z rozsudků Soudního dvora nebo Soudu prvního stupně v oblasti hospodářské soutěže. Potřeba této rozpočtové položky vychází z nedávných rozsudků Soudu prvního stupně a z rozpočtové struktury. Zatímco jsou pokuty v oblasti hospodářské soutěže zapsané jako příjmy všeobecného rozpočtu, na sumy, které mají být vyplacené, je potřebné vytvořit rozpočtovou položku ve výdajové části rozpočtu, která v současnosti neexistuje.
Komise bere na vědomí, že rozpočtový orgán není nakloněný vytvoření takovéto rozpočtové položky na rok 2007. Navzdory tomuto rozhodnutí bude muset Komise, pokud to bude nutné, přistoupit k vyplacení, aby splnila právní povinnosti, které mohou vyplynout z rozsudků Soudu v roce 2007 v rámci možností současného rozpočtu a při uplatňování příslušných pravidel.
Toto stanovisko neprejudikuje konečné rozhodnutí o vytvoření speciální rozpočtové položky a zatřídění příslušných výdajů do víceletého finančního rámce.
14. Protokol, kterým se mění Dohoda o obchodních aspektech práv k duševnímu vlastnictví (dohoda TRIPS) (hlasování)
Vážený pane předsedající, základem dohody s Radou o této zprávě bylo stanovisko přednesené Komisí, které se mělo přečíst včera během rozpravy. Toto stanovisko však přečtené nebylo. Pokud by Rada souhlasila s přidáním tohoto stanoviska do zápisu nebo by mu dala právní statut a transparentnost, pomohlo by to prosazení postupu v této záležitosti.
úřadující předseda Rady. - Vážený pane předsedající, přístup k dostupným farmaceutickým výrobkům v chudých rozvojových zemích a v rozvinutých zemích je zcela nezbytný pro dosažení navržených rozvojových cílů EU, což by přispělo ke snížení chudoby, zvýšení bezpečnosti lidí a podpoře lidských práv a trvale udržitelného rozvoje. Myslím si, že oba souhlasíme s významem zajištění soudržnosti politických linií EU, a to zejména jednotnosti externích činností EU, kde by měla jít jmenovitě rozvojová a obchodní politika ruku v ruce.
Musíme uznat, že mechanismus vytvořený rozhodnutím Světové obchodní organizace a protokolem k dohodě TRIPS představuje jen část řešení problému přístupu k lékům a veřejnému zdravotnictví a že jiná opatření na zlepšení zdravotní péče a infrastruktury jsou rovněž zcela nevyhnutelná. I když pozměňovací návrh k dohodě TRIPS není úplným řešením, domníváme se, že kladné přijetí tohoto protokolu představuje důležitý krok.
V tomto smyslu stojí za to připomenout, že členské státy Evropské unie podle pravidel Světové obchodní organizace mohou svobodně využívat výjimky na základě dohody TRIPS ve vnitrostátních patentových právech, včetně těch, které byly stanovené podle článku 30 Dohody o obchodních aspektech práv duševního vlastnictví TRIPS.
Navíc, aby se zabezpečil přístup k lékům v zemích s nedostatečnými, nebo žádnými výrobními kapacitami ve farmaceutickém průmyslu, se Rada, Evropský parlament a Komise velmi snažily, aby bylo přijaté nařízení (ES) č. 816/2006 o nucených licencích na patenty týkající se výroby farmaceutických výrobků na vývoz do zemí s problémy v oblasti veřejného zdraví.
Dovolte mi ještě uvést, že podporujeme použití "pružnosti" začleněné do dohody TRIPS a uznané odstavci 4, 5 a 6 Deklarace z Dohá, jako i další pružnosti pro méně rozvinuté země, které jsou poskytnuté podle odstavce 7 Deklarace z Dohá, aby bylo možné poskytnout základní léky za dostupné ceny v rámci jejich vnitrostátních programů veřejného zdraví.
Vzhledem k Deklaraci z Dohá v rámci jednání o dohodách o hospodářském partnerství s africkými, karibskými a tichomořskými zeměmi a ostatních budoucích bilaterálních a regionálních dohod s chudými rozvojovými zeměmi a nejméně rozvinutými zeměmi Evropská unie nežádá a neplánuje žádat o jednání o ustanoveních týkajících se farmaceutik, které se někdy označují jako ustanovená TRIPS+, jež mají vliv na veřejné zdraví a přístup k lékům.
Nakonec se stavíme příznivě k iniciativám podporujícím přesun technologie, výzkumu, posilnění kapacit, regionálních systémů zásobování a pomoci s registrací, aby se ulehčila a zvýšila výroba farmaceutických výrobků samotnými rozvojovými zeměmi, na čemž budeme s členskými zeměmi spolupracovat.
Jsme si jistí, že pokud jde o odpovídající opatření a rozpočtové postupy, napomůže závazek Evropského parlamentu, týkající se otázky viditelnosti přístupu k lékům, zvýšení jejich účinnosti.
15. Změna článku 173 jednacího řádu EP o doslovných zápisech (hlasování)
(FR) Promiňte, vážený pane předsedající, ale chci říct něco důležitého. Hlasování o zprávě pana Corbetta nám umožní vrátit se zpět do normálních kolejí. Všechny diskuse z pléna jsou a budou přeložené do všech jazyků. V současnosti potřebujeme účinný způsob uplatňování a vzhledem k tomu. že zítra hlasujeme o rozpočtu, navrhuji, abychom připravili pozměňovací návrhy k rozpočtu, abychom...
Nové ustanovení vstoupí v platnost k prvnímu dni následující schůze, tj. 12. listopadu.
Vážený pane předsedající, mám procedurální námitku, opět vedete zasedání rychlostí, při které je nemožné hlasovat. Předseda Parlamentu nám včera řekl, že udělat několik chyb či špatně provést hlasování je akceptovatelné, protože statisticky by se to stalo tak, či tak. To se nevztahuje se na vás, protože hlasujeme tak rychle, že je nemožné všimnout si jak kolegové hlasují. Můžete prosím zpomalit?
Dámy a pánové, dovolte mi ukázat vám, kolik nás ještě dnes čeká práce. Pokud v našem tempu zpomalíme, tak nikdy neskončíme.
24. Strategie Společenství na snižování emisí CO2 z osobních automobilů a lehkých užitkových vozidel (hlasování)
(DE) Vážený pane předsedající, mám jednu prosbu. Žádám změnit a doplnit pořadí hlasování o pozměňovacích návrzích podle čl. 155 odst. 2. Z hlasovací listiny je zřejmé, že pozměňovací návrh č. 51 je rozsáhlejší než pozměňovací návrhy č. 42 a 52, a proto bych chtěl požádat, abychom nejprve hlasovali o pozměňovacím návrhu č. 51, a až potom o pozměňovacích návrzích č. 42 a 52.
Jednací služba s tím nesouhlasí, ale požádám pana Daviese o stručné vysvětlení.
zpravodaj. - Vážený pane předsedající, jednoduše souhlasím s hlasovacím seznamem tak, jak byl předložený Parlamentu.
V tom případě musíme podle tradice postupovat podle rady našeho zpravodaje.
Vážený pane předsedající, změna, kterou navrhujeme, je, že Parlament v tomto stadiu spíše "vezme na vědomí", než "přivítá", že Komise předložila oznámení o vyrovnaní ztrát, neboť práce na zprávě o této věci pokračuje ve Výboru pro hospodářské a měnové záležitosti.
zpravodajkyně. - (DE) Vážený pane předsedající, dámy a pánové, domnívám se, že to, že Parlament neměl odvahu vyjádřit skutečnou a tvrdou kritiku trendu daňové politiky v Evropské unii, který jde úplně špatným směrem, jenž přináší v neuvěřitelné míře zisky a bohatství nadnárodním společnostem, zatímco spotřebitelé, pracovníci, a zejména nízkopříjmové skupiny, čelí ještě většímu daňovému zatížení, je politováníhodnou skutečností.
Podle mého názoru, je předložená zpráva neakceptovatelná. Chci, aby bylo mé jméno z této zprávy stažené a obracím se na každého v tomto Parlamentu, kdo skutečně chce pro Evropskou unii daňovou politiku, která neposlouží jen zájmům horních deseti tisíc, ale která bude ve prospěch většiny evropských občanů: hlasujte, prosím, v neprospěch této zprávy.
Lze se důvodně domnívat, že nařízení Evropského parlamentu a Rady o doručování soudních a mimosoudních písemností ve věcech občanských a obchodních v podobě, v jaké bylo předloženo pro druhé čtení (společný postoj Rady) přispěje k posílení právní jistoty fyzických i právnických osob v členských státech. Doručování výše uvedených písemností respektive jejich přebírání je, jak známo, závažným problémem, majícím citelný vliv jak na justiční proces, tak na občanské a obchodní vztahy. Domnívám se, že doporučení Evropského parlamentu je v souladu se snahou o tvorbu kvalitních právních předpisů na komunitární úrovni.
Pokud jde o dohodu mezi Evropským společenstvím a Makedonií o předávání a zpětném přebírání osob, kterou má Evropský parlament schválit, domnívám se, že jakkoli má tato dohoda - a jí podobné dohody se státy západního Balkánu - význam z hlediska obecného posílení právního státu a boje proti zločinnosti, měly by být problémy spojené s nelegální migrací řešeny v prvé řadě ekonomickými a politickými prostředky. Nadto zdůrazňuji důležitou okolnost, o které se příslušná zpráva zmiňuje - jde o to, že realizace dohody bude znamenat pro Makedonii a další státy západního Balkánu značnou finanční zátěž. Vzhledem k hospodářské úrovni těchto států je naprosto nezbytné, aby jim byla Společenstvím poskytnuta adekvátní a účinná pomoc, především pak finanční.
písemně. - (NL) Pamatuji si, že na začátku šedesátých let byly zavedené reciproční vízové požadavky pro obyvatele tehdejšího Evropského společenství a bývalých zemí Jugoslávské socialistické federativní republiky. Krátce nato byly tyto vízové požadavky zrušené.
Pro obyvatele sedmi zemí, které tehdy tvořily Jugoslávii, to znamenalo, že mohli v té době svobodně cestovat po Evropě. To se nezměnilo jen pro členský stát Slovinsko a kandidátskou zemi Chorvatsko. Od roku 1992 jsou obyvatelé všech ostatních zemí včetně kandidátské země Makedonie odřezaní od členských států EU. Mladá generace, která vyrostla po tomto období nebyla téměř schopná překročit hranice vlastní země. Například na velvyslanectvích zemí EU v hlavním městě Makedonie Skopje visí velké tabule s řadou přísných povinností. Lehce je mohou splnit jen kriminálníci, ale ne studenti, výzkumní pracovníci a novináři.
Podporuji zlepšení přístupu k vízům pro tyto skupiny a taktéž podporuji snížení poplatku za vydání víz na 35 EUR. Mrzí mě podmíněný prodej s politikou zpětného přebírání osob, která nezaručuje přiměřeně bezpečnost utečenců.
písemně. - (PT) Mobilizace Fondu solidarity na pomoc obyvatel Německa a Francie (Réunionu), kteří byli oběťmi přírodních katastrof v lednu a únoru, potvrzuje, i přes prodlení, význam a váhu tohoto fondu při pomoci členským státům.
Se zřetelem na patovou situaci v Radě při rozhodování o návrhu Komise o zkvalitnění tohoto fondu bych znovu zopakoval, že výběrové kvalifikační podmínky regionálních katastrof se musí ochránit. Evropský parlament původně potvrdil, že "Fond solidarity EU by měl pokračovat v umožňovaní podnikání kroků v případě katastrof, které i když jsou velké, nedosahují minimálního požadovaného stupně, a proto je možné poskytnout pomoc za zvláštních okolností v případech kdy byla většina obyvatel v konkrétním regionu zasažená katastrofou, jejíž následky budou mít dlouhodobé důsledky na jejich životní podmínky".
Je taktéž nezbytně nutné si uvědomit zvláštní charakteristiky přírodních katastrof Středomoří, jako jsou například sucho a požáry, zejména z hlediska časových omezení a oprávněných činností, a možnosti vyššího stupně finanční pomoci tzv. zemím "soudržnosti" a "konvergenčním" regionům v případě katastrofy. Taktéž se musí posoudit možnost vytvoření zemědělského fondu EU pro případ živelných pohrom.
Paní Castexová hlasovala pro zprávu pana Susty o protokolu, kterým se mění a doplňuje Dohoda o obchodních aspektech práv duševního vlastnictví (dohoda TRIPS).
Pro francouzské poslance Socialistické skupiny v Evropském parlamentu znamená dohoda, které se podařilo dosáhnout a kterou se umožní zemím vyrábět generické léky a vyvážet je do chudých rozvojových zemí, které nejsou schopné si je vyrábět sami, důležitým krokem vpřed.
Tato zpráva podle francouzských poslanců Socialistické skupiny pozitivně přispívá k řešení problému veřejného zdraví, který vyvolává velké obavy.
písemně. - Hlasoval jsem pro protokol, kterým se mění a doplňuje dohoda TRIPS a přístup k lékům, protože pevně věřím, že by EU měla při podporování veřejného zdraví a přístupu k lékům pro všechny lidi třetího světa hrát hlavní úlohu. Tento protokol je krokem správným směrem.
písemně. - (PT) Náklady spojené se zavedením norem ochrany duševního vlastnictví ve farmaceutickém průmyslu v rozvojových zemích jsou známé už delší čas.
Už delší čas se poukazovalo a upozorňovalo na dramatickou a neakceptovatelnou situaci zapříčiněnou v těchto zemích uplatněním práv duševního vlastnictví v oblasti zdraví, zejména v boji proti chorobám jako jsou malárie, HIV/AIDS a tuberkulóza
Z tohoto důvodu se domníváme, že tato zpráva představuje promarněnou šanci pro většinu tohoto Parlamentu zaujmout v rámci svých pravomocí humanistický postoj a bojovat za politiku, která by mohla ukončit práva duševního vlastnictví ve farmaceutickém průmyslu.
Schováváním se za myšlenku, že jednání o protokolu je náročné, podepsala většina Parlamentu Radě bianko šek, protože takovéto nejasné doporučení zapříčiní, že se situace nezmění a začnou se vytvářet finanční a právní překážky, které těmto zemím zabrání dostat se s menšími zdroji k výdobytkům, jichž se dosáhly v této oblasti ve vědě a technologii.
Hrozíme se skutečnosti, že to budou právě nadnárodní farmaceutické společnosti, které budou mít prospěch z této nehumánní politiky, udržováním svých pohádkových zisků za cenu mnoha životů.
Vážená paní předsedající, podle výsledku hlasování se Parlament rozhodl, že chce mít k dispozici ze svých zasedání písemné doslovné zápisy a taktéž audiovizuální záznam. Z toho samozřejmě vyplývají rozpočtové důsledky a rád bych požádal předsednictvo, aby přezkoumalo situaci, přijalo nevyhnutné rozpočtové změny, nebo aby předložilo nový návrh, pokud chce, aby výbor opětovně tuto záležitost přezkoumal.
Vzhledem k souhlasu velké většiny Parlamentu v této záležitosti se obávám, že vůle Parlamentu je jasná, proto si myslím, že bude třeba podniknout první kroky.
písemně. - Uchovávání záznamu ze všech diskusí a jejich zpřístupnění veřejnosti může napomoci euroskepticismus. Také to umožní EU chlubit se větší mírou transparentnosti, zatímco ve skutečnosti toho pro demokracii udělá málo, protože Evropský parlament nemůže iniciovat právní předpisy a Evropská komise ho může ignorovat. V EU iniciuje právní předpisy EU Komise, která není volená a nenabízí žádnou transparentnost.
Lhůta jednoto týdne na opravy v projevech (pozměňovací návrh č. 4) měla dobrý úmysl a ochránila by poslance Evropského parlamentu od chyb, ale nejnovější zprávy o EU by mohly být potenciálně pohřbené týdenním zpožděním, což by bránilo tisku v informování veřejnosti. Proto jsem hlasoval proti zprávě.
písemně. - Uchovávání záznamu ze všech diskusí a jejich zpřístupnění veřejnosti může napomoci euroskepticismus. Také to umožní EU chlubit se větší mírou transparentnosti, zatímco ve skutečnosti toho pro demokracii udělá málo, protože Evropský parlament nemůže iniciovat právní předpisy a Evropská komise ho může ignorovat. V EU iniciuje právní předpisy EU Komise, která není volená a nenabízí žádnou transparentnost.
Nepodporuji možnost oprav projevů (pozměňovací návrh č. 4), doslovné záznamy by měly být takové, jako byly prezentovány. Dělám chyby tak jako každý. Nejnovější zprávy o EU by mohly být potenciálně pohřbené týdenním zpožděním, což by bránilo tisku v informování veřejnosti. Samostatná poznámka s vysvětlením by mohla být akceptovatelná. Proto jsem hlasoval proti zprávě.
písemně. - (FR) Zpráva pana poslance Corbetta doporučuje již nepřekládat doslovné zápisy do všech úředních jazyků, aby se ušetřilo 10 milionů EUR ročně. Přístup ke všem diskusím v každém jazyce by byl zaručený audiovizuálním záznamem dostupným na internetu, a jednotliví poslanci Parlamentu by měli možnost požádat o překlad určitých částí.
Vzhledem k tomu, že v Evropě nemá každý přístup k širokopásmovému internetu, bylo navíc navržené, aby poslanci mohli ročně požádat o překlad maximálně třiceti stran ročně. Pan Corbett tak navrhuje omezit přístup Evropských občanů k práci těch, které volili, aby je zastupovali a chránili jejich zájmy v Evropské unii. To je nepřijatelné. A o to víc, že ta stejná instituce současně utrácí 100 milionů EUR ročně na svou vlastní propagaci. Nemluvě o Komisi, která utrácí více než 200 milionů EUR na důležité aktivity, jako je například rozsáhlé vysílání pornografických internetových videí, které mají podporovat evropský film.
Naštěstí mezi většinou našich kolegů zvítězil zdravý sedlácký rozum, nebo spíš smrtelný strach z voličů, a proto bude mnohojazyčnost zachovaná.
písemně. - (SV) Důrazně odmítáme návrh zprávy, aby se ústní příspěvek objevil v doslovném zápisu jen v původním jazyce.
Evropský parlament se pokouší dělat velkou věc ze skutečnosti, že řečníci hovoří k celé Evropě jako mluvčí svých evropských skupin, ale současně bychom měli odmítnout následný přístup k jejich stanoviskům a omezit dostupnost snížením rozsahu překladů do různých jazyků.
Pokud máme mít demokraticky fungující EU, musíme být připravení za to zaplatit. Organizace, která utratí víc než 360 miliard SEK na ochranářskou zemědělskou politiku musí být schopná zaplatit 90 milionů SEK, aby ukázala respekt vůči občanům EU.
Dalším bodem programu je zpráva pana Kacina jménem Výboru pro zahraniční věci o vztazích mezi EU a Srbskem, s návrhem doporučení Evropského parlamentu Radě o vztazích mezi Evropskou unií a Srbskem.
zpravodaj. - (SL) Dnes mluvím jako zpravodaj, ale zároveň jako liberální demokrat, jako Slovinec, jako bývalý Jugoslávec a jako Evropan. Právě před 15 lety byla země, ve které jsem se narodil, rozdrobená v mnoha krvavých válkách, které trvaly téměř celé desetiletí.
V současnosti mnoho zemí tohoto regionu včetně Srbska stále čelí ničivým následkům konfliktů. Pro tyto křehké a mladé demokracie je členství v Evropské unii silnou motivací pro další demokratizaci. Evropská unie, ke které se tyto země chtějí co nejdřív připojit, je založená na společných hodnotách a normách, z kterých jednou z nejdůležitějších je právní stát.
V případě balkánských zemí není však otázkou jen reforma právního systému, ale také úplná spolupráce s Mezinárodním trestním tribunálem v Haagu.
Srbsku se zatím nepodařilo přijmout svou domácí a mezinárodní povinnost a zatknout čtyři zbývající utečence obviněné z válečných zločinů včetně Mladiče a Karadžiče, kteří jsou obvinění z vyvraždění téměř 8 000 civilistů v Srebrenici. Jakákoliv osoba, která zabije jedinou lidskou bytost, páchá trestní čin, ale ty, kteří spáchají genocidu, představují velmi složitý mezinárodní a politický problém.
Před přípravou této zprávy jsem navštívil Srebrenicu. Věřím v srbskou sebeúctu. Proto trvám na tom, aby ji srbský stát dokázal tím, že bude spolupracovat s ICTY. V květnu převzala úřad nová proevropská vláda, jejímž jedním z hlavních cílů se stala spolupráce s ICTY. Toto je vývoj, který srdečně vítám. Také vítám skutečnost, že vláda zažalovala, zatkla a vydala dva z šesti nejhledanějších utečenců, Tolimira a Djordjevice.
Tato zatknutí ukazují na to, že Srbsko je schopné vyhledat a zatknout zbývající válečné utečence. Jak uvedla hlavní prokurátorka Del Ponteová, hlavní překážkou není schopnost, ale spíš přetransformování schopnosti do konkrétních výsledků. Z tohoto důvodu si EU nemůže dovolit vzdát se v této rozhodující chvíli své podmíněnosti.
Vzhledem k tomu, že napětí okolo budoucího postavení Kosova se stupňuje, bylo by nesprávné se domnívat, že ustoupení od podmínečnosti EU a otočení se zpět s cílem udělat ústupky Bělehradu, by posloužilo buď EU nebo Srbsku z dlouhodobého hlediska. Zavírání očí nad válečnými zločinci by možná vyhovovalo moderní reálné politice, ale nepřispěje k dlouhodobému míru nebo regionální stabilitě.
Často se opakuje, že Srbsko je klíčem ke stabilitě v regionu, ale politici v Bělehradu nesprávně předpokládají, že to bude znamenat zvýhodněné zacházení pro Srbsko. Srbsko by udělalo dobře, kdyby využilo své početné talenty a potenciál a svým sousedům v regionu bylo příkladem, raději než aby je nechalo trápit se z důvodu srbské vzdorovitosti.
Je pravda, že EU nebude kompletní, dokud Balkán nebude tvořit součást Unie, ale nemůže to být za každou cenu a určitě ne za cenu porušování mezinárodního práva a ignorování základních evropských hodnot.
Občané Srbska mají nárok poznat pravdu o nedávných válečných politikách, které se prováděly jejich jménem. Z tohoto důvodu podporuji nedávnou iniciativu zvláštního prokurátora odhalit politické motivy, které se skrývaly za vraždou premiéra Djindjiče. Z tohoto důvodu mě též zklamala mírnost trestů, které vynesl srbský soud pro válečné zločiny nad čtyřmi členy Štírů za popravu šesti muslimů ze Srebrenice.
Srbsko má obrovský hospodářský a kulturní potenciál a široký okruh talentovaných jednotlivců ve všech oblastech života. Ukázalo se, že nová vláda má množství dynamických a ambiciózních ministrů. Je nesporné, že Srbsko má administrativní a institucionální kapacitu, aby se mohlo profesionálně zabývat dalším jednáním o členství v EU.
Za poslední měsíce nastal pokrok v mnoha oblastech, například pokud jde o závěry technických rozhovorů o jednáních o dohodě o stabilizaci a přidružení, ratifikaci Kjótského protokolu, Středoevropskou dohodu o volném obchodě (CEFTA) a volbu ombudsmana, guvernéra banky Srbska, komisaře pro veřejné informace a členy Rady státní auditorské instituce.
Bohužel nastal jen malý skutečný pokrok v souvislosti se jmenováním soudců ústavního soudu. Navíc pokračuje veřejné ponižování činitelů občanské společnosti, které kritizují vládu, nebo se snaží přitáhnout pozornost na citlivé otázky, jako jsou válečné zločiny. V této souvislosti odsuzuji nedávné události v Novém Sadu, kde organizace neonacistů zaútočila na mírové shromáždění jednotlivců, kteří se sešli na antifašistické demonstraci. Je nevyhnutné, aby příslušné orgány našly pachatele a důkladně vyšetřily trestní čin.
Zároveň připouštím, že přísný vízový režim EU, který brání obyčejným Srbům, aby se potkali se svými partnery v Evropské unii, brzdí demokratický pokrok Srbska a přispívá ke xenofobii a nacionalismu.
Uzavřené dohody vítám. Zatímco znamenají důležitý první krok, rozhodujícím cílem musí být liberalizace cestování pro všechny občany regionu. Víte, že jen jedna desetina Srbů vlastní pas? Musíme dát něco konkrétně zbytku obyvatelstva. Naléhavě žádám Radu, aby zabezpečila, aby dohody vstoupily v platnost začátkem budoucího roku, a rovněž vyzývám Radu, aby zavedla konkrétní časový plán na liberalizaci víz.
Rád bych využil této příležitosti a poděkoval svým asistentům, kolegům, sekretariátu Výboru pro zahraniční věci, politickým skupinám, Komisi, srbské delegaci u EU a srbskému Úřadu pro evropskou integraci.
Na závěr mého projevu bych rád dodal krátkou osobní poznámku. Jako jeden z mála poslanců Parlamentu narozených na západním Balkáně jsem hrdý, že jsem mohl pracovat jako zpravodaj. Moje země, Slovinsko, se stala členem EU ne proto, že to bylo lehké, ale proto, že to bylo náročné. Zvládli jsme to, podobně jako to zvládnou srbští politici, intelektuálové a podnikatelé, když se tak rozhodnou. Vyzývám Srbsko a Srby, aby se teď vzbudili, začali si pomáhat, pomáhat svým sousedům, pomáhat celému národu a připojili se k nám. Udělejte to. Jste dostatečně silní. Společně to zvládneme.
Děkuji Parlamentu za sebeovládání, pokud jde o časové vymezení. Omlouvám se Parlamentu jménem zpravodaje. Děkuji.
úřadující předseda Rady. - (PT) Pane předsedající, pane komisaři, dámy a pánové, Srbsko se pochopitelně rozprostírá v evropském prostoru a všichni připouštíme, že v posledních letech čelilo velkým výzvám; navíc tyto výzvy byly mimořádně náročné vzhledem k významu stability a rozvoji regionu západního Balkánu. Evropská unie se snaží pomoct Srbsku překonat tyto problémy tím, že posilnila, zkonkretizovala a zviditelnila přínos evropské perspektivy.
Proto se snažíme splnit svůj závazek vůči srbskému lidu a orgánům a přiblížit Srbsko k Evropské unii. Snažíme se ukázat, že existuje i druhá možnost, a to pomoci proevropským politickým a sociálním silám, které souhlasí s uskutečňováním potřebných reforem s cílem upevnit demokracii a rozvoj země.
Stabilizační a asociační dohody představují základní krok při přibližování se zemí Západního Balkánu k Evropské unii. Zároveň jsou hlavním nástrojem na objasnění evropské perspektivy. Z tohoto hlediska se domníváme, že je velmi pozitivní, že Komise ukončila jednání se Srbskem o uzavření stabilizační a asociační dohody. Upřímně doufáme, že budou brzy splněné podmínky k tomu, aby Komise podepsala dohodu.
Rada silně politicky podporuje, aby stabilizační a asociační dohoda byla podepsaná hned, jak budou splněné podmínky. Dříve než bude Rada moci vykonat dohodu, Srbsko však musí v plné míře spolupracovat s Mezinárodním trestním soudem.
Možnost obyvatel Srbska snáze cestovat do Evropské unie by též upevnila vztahy mezi námi a nepochybně by přispěla k demokratizačnímu procesu a proevropskému postoji v srbské společnosti.
Dohody o zjednodušení vízového režimu a opětovném přijímání státních příslušníků, které byly podepsané v září a které vstoupí v platnost v lednu 2008 jsou podle našeho názoru velmi důležité.
Komise souhlasila, že začne vést se Srbskem dialog o liberalizaci víz po tom, co tyto dohody vstoupí v platnost. EU také dala Srbsku najevo, že integrační proces není spojený s otázkou vyřešení budoucího statusu Kosova. Ve skutečnosti se každá země posouvá směrem k členství v Evropské unii na základě vlastních zásluh a v souladu s podmínkami stabilizačního a asociačního procesu a kodaňských kritérií.
Pane předsedající, dámy a pánové, na závěr musím opět zdůraznit význam, který předsednictvo Evropské unie přikládá možnosti diskutovat s Evropským parlamentem o tom, jak je důležité pro samotné Srbsko i pro region zabezpečit evropskou budoucnost Srbska. Západní Balkán zůstává bezpochyby jednou z priorit Evropské unie a našim hlavním cílem je vytvořit stav míru, stability, demokracie a prosperity v regionu.
Z tohoto důvodu máme vizi integrace těchto zemí v rámci Unie a stabilizační a asociační proces je i nadále základním rámcem na přípravu tohoto potenciálního přístupu. Srbsko je země, která má vysoký geostrategický význam vzhledem ke stabilitě celého regionu, a proto pokrok v tomto procesu je nevyhnutný, aby bylo dosaženo hlavního cíle EU v souvislosti se západním Balkánem: dohlédnout na to, aby se stal regionem stability, míru a pokroku.
člen Komise. - Pane předsedající, rád bych poblahopřál panu Kacinovi za důkladnou zprávu, která zachycuje základní aspekty současného stavu vztahů mezi EU a Srbskem. Požádal jsem služby Komise, aby se držely doporučení zprávy, která byla užitečná už během příprav výroční zprávy Komise o pokroku, která má být přijatá 6. listopadu.
(EL) Dalším bodem programu je zpráva [2007/2002(ΙΝΙ)] (Α6-0375/2007) paní Martensové jménem Výboru pro rozvoj o současném stavu vztahů mezi EU a Afrikou.
Vážená paní předsedající, vážený pane komisaři, vážené dámy a vážení pánové, diskutujeme o zprávě o současném stavu vztahů mezi Evropskou unií a Afrikou. V této zprávě se uvádí společná vize Afriky a Evropy týkající se budoucí spolupráce se zřetelem na prosazování rozvoje v Africe a boje proti chudobě. Tato strategie musí představovat více než jen obhajování současné politiky. Jde o vizi, která je založená na společných hodnotách a zásadách a na vzájemném respektovaní, a jejímž cílem je prospěch lidí.
Afrika a Evropa mají dlouhou společnou historii, jejich vzájemné vztahy se však skutečně změnily: nemohou být i nadále jednosměrné. Dnes jde o rovnocenné partnerství, jehož cílem je společně řešit problémy, které se týkají obou kontinentů, jakými jsou například bezpečnost, obchod, migrace a změna klimatu.
Evropská unie vytvořila evropskou strategii pro Afriku v roce 2005. I při této příležitosti jsem byla zpravodajkou. Podle našeho názoru měla tato strategie dva hlavní nedostatky. Byla to strategie, která byla příliš pro Afriku, ale bez zainteresování Afriky, a Parlament a občanská společnost nebyly do vývoje této strategie dostatečně zapojení. Jsem ráda, že nyní hovoříme o společné strategii EU-Afrika, a že Parlament a občanská společnost budou v tomto případě zapojení víc. Tato spolupráce je pro budoucnost velmi dobrým znamením.
Vážená paní předsedající, tato strategie by nám měla poskytnout strukturu a směřování pro společnou akci v budoucnosti. Boj proti chudobě a rozvojové cíle tisíciletí musí být nadále středobodem pozornosti. I když nejnovější údaje, které se týkají rozvojových cílů tisíciletí, dovolují určitý stupeň optimismu, v subsaharské Africe žije stále 41,1 % obyvatel z jednoho dolaru na den. Tuto situaci nelze zlepšit samotnou rozvojovou pomocí. Rovněž je nevyhnutné zvýšit hospodářský růst.
Dohody o hospodářském partnerství, o kterých se právě rokuje, by mohly být dobrým nástrojem k dosažení tohoto cíle, za předpokladu - a toto zdůrazňuji -, že jejich podstatou bude trvale udržitelný rozvoj, a pod podmínkou, že to nebudou jen evropské obchodní dohody. Velmi ráda bych se od pana komisaře dozvěděla něco o situaci týkající se možného odložení termínu, kterým je 1. leden 2008.
Vážená paní předsedající, za rozvoj ve svých vlastních zemích jsou samozřejmě zodpovědné v prvé řadě africké vlády. Staly se politicky i hospodářsky nezávislejšími. Africký rozvoj je v plném proudu, nejen na základě vytváření nových institucí v této oblasti, jakými jsou například NEPAD (Nové partnerství pro africký rozvoj) a africký mechanismus vzájemného hodnocení. Už uplynulo mnoho času od doby, kdy byla Evropa jediným a výhradním partnerem pro financování a politickou podporu. Ostatní země začínají uplatňovat svůj vlastní vliv v Africe a na Afriku velmi důrazným způsobem: stačí se podívat například na Čínu. Náš vztah s Afrikou už nemůžeme považovat za víc výhradní.
Vážená paní předsedající, v této zprávě se zdůrazňují tři prioritní oblasti politiky: mír a bezpečnost, dobrá správa věcí veřejných a hospodářský růst a investice do lidí. Pokud jde o oblasti evropské politiky, v této zprávě se na jedné straně klade důraz na význam větší soudržnosti mezi rozvojovými aktivitami, a na druhé straně na ostatní oblasti politiky, jakými jsou například obchod, zemědělství a migrace. Rozvojová politika Evropské unie se může stát efektivnější a účinnější jen pokud bude Evropa soudržnějším a koordinovanějším způsobem využívat svoji podporu a zlepší svoje finanční účetnictví.
Mír a bezpečnost jsou v Africe závažným problémem. V této zprávě se zdůrazňuje význam integrovaného přístupu zaměřeného na řešení konfliktních situací. Nejvyšší prioritou v této oblasti by měla být naše zodpovědnost chránit lidi a přispět k prevenci a řešení konfliktů, jakožto i obnova. Dobrá správa věcí veřejných, fungující právní stát a stabilní demokracie jsou samozřejmě podmínkami stability a rozvoje. Budování kapacit v těchto oblastech je životně důležité. Ambice Komise v této oblasti podporujeme.
Vážená paní předsedající, v prosinci se má po sedmileté přestávce uskutečnit v Lisabonu druhý summit EU - Afrika. Na tomto summitu se rozhodne o společné strategii EU-Afrika a akčním plánu. V tomto případě jde mnohem a je skutečně v našem zájmu, aby byl tento summit úspěšný. Kromě toho, i když je situace v Zimbabwe velmi znepokojující, měli bychom mít na mysli, že je to summit EU-Afrika, a ne summit EU-Zimbabwe, že jde o přístup zaměřený na lidi, a ne na prezidentské partnerství.
Je dobře, že Evropský parlament a Panafrický parlament budou mít na tomto summitu příležitost vyjádřit parlamentní stanoviska k této společné strategii. Minulý týden se setkaly delegace Panafrického parlamentu a našeho Parlamentu s cílem připravit společné prohlášení. Jsem přesvědčená, že naši předsedové budou moci toto prohlášení prezentovat nejvyšším představitelům vlád na tomto summitu.
Vážená paní předsedající k této problematice by se pochopitelně dalo říct ještě mnoho věcí, vidím však, že můj čas už uplynul, takže skončím, ale ne bez toho, abych poděkovala v prvé řadě svým kolegům a Komisi za velmi přínosnou spolupráci.
Vážená paní předsedající, vážený pane komisaři, vážené dámy a vážení pánové, vážená paní zpravodajkyně, Evropa, Afrika a svět se během posledního desetiletí dost změnily. Evropa nyní tvoří blok 27 členských států, které občas spojují velmi odlišné priority a přístupy v rámci zahraniční politiky. Nelze sice přímo říct, že africký kontinent byl opomíjený, vzhledem k objemu veřejné rozvojové pomoci, kterou Evropa tomuto kontinentu poskytla, můžeme však v souvislosti se vztahy mezi Evropou a Afrikou mluvit o strategickém vakuu. Během posledních let se negativní důsledky tohoto vakua projevily ještě víc. Evropská unie a členské státy nyní uznávají potřebu povýšit vztahy s Afrikou na novou úroveň, přičemž druhý summit EU-Afrika je pro jasné vyjádření tohoto přání správným momentem.
Existuje několik důvodů tohoto nového potvrzení významu vztahů mezi Evropskou unií a Afrikou: rozšířené uznávaní toho, že všechny globální výzvy, jakými jsou například mír a bezpečnost nebo mezinárodní obchod, si vyžadují koncentrovanou akci ze strany mezinárodního společenství, přičemž to je důvodem vytváření nových forem spolupráce; hledání řešení problémů, které se týkají Evropy a Afriky, zejména vlivu změny klimatu; řízení energetických zdrojů nebo migračních toků; přání Afriky kolektivním způsobem řešit společné problémy a potřeba přizpůsobit se specifickým geopolitickým změnám v mezinárodním kontextu.
Tento nový vztah mezi EU a Afrikou se uvádí v těchto dokumentech, o kterých jsme přesvědčení, že budou přijaté během prosincového summitu: společná strategie EU a Afriky, její první akční plán a doufáme, že i Lisabonská deklarace. V těchto dokumentech se odráží specifický charakter vztahu mezi Evropou a Afrikou. Stanovuje se v nich přístup, který na jedné straně upřednostňuje vícestranné kanály a na druhé straně je zaměřený na řešení různých aspektů našeho vztahu integrovanějším způsobem. Tento přístup představuje rozdíl, na který může EU poukázat, zejména v porovnání s jinými mezinárodními subjekty. V metodě sloužící k přípravě summitu a dokumentů, které se mají přijmout, se rovněž odráží uznání Afriky jako strategického světového partnera. Zatímco strategie EU a Afriky, která se přijala v roce 2005, je dokumentem EU, který je závazný jen pro EU, nová strategie - která je poprvé společnou strategií - a akční plán jsou výsledkem společné práce s našimi africkými partnery.
Dokumenty pro tento summit od začátku připravovala společná skupina expertů a doufáme, že budou schválené na setkání ministerské trojky EU-Afrika, které se má uskutečnit 31. října, v rámci procesu, který zahrnoval rovněž nevládní subjekty a občanské společnosti z Afriky i z Evropy. Společná strategie a první akční plán jsou tedy výsledkem společné práce. V důsledku toho jejich současné znění odráží a reaguje na mnohé z obav a návrhů, které jsou uvedené ve zprávě paní Martensové, jež je opravdu vynikající a komplexní zprávou.
Partnerství mezi Evropskou unií a Afrikou, které je uvedené ve společné strategii a v návrhu akčního plánu, se musí týkat záležitostí společného zájmu. Jejich základními kritérii musí být zvýšení hodnoty v současnosti existující spolupráce a politického dialogu, a podle našeho názoru i zabezpečení pozitivního vlivu na každodenní životy obyvatel Evropy a Afriky. Cílem partnerství, které se snažíme vytvořit, je zabezpečit rovnováhu mezi závazky obou stran, pomocí níž se upraví jednostranná logika vztahu mezi EU a zeměmi AKT (africké, tichomořské a karibské státy), která je založená na pomoci.
Zkušenosti také ukazují, že politické závazky si vyžadují mechanizmy provádění a kontroly, aby se mohly přetransformovat do něčeho většího, než jsou jen dobré záměry. Mezi summity, existuje současně vedle pravidelných setkání obou výborů a ministerské trojky i možnost doplňujících odvětvových ministerských setkání podle potřeby. Skutečná změna v rámci vztahu mezi EU a Afrikou může nastat, jen když se do tohoto procesu účinně zapojí i různé jiné subjekty.
V této souvislosti bychom rádi zřídili neformální společné skupiny expertů pro provádění každého partnerství. Budou otevřené pro celou řadu zainteresovaných stran: evropské a africké parlamenty, místní orgány, evropské a africké občanské společnosti, africké subregionální organizace, výzkumné instituty, specializované mezinárodní organizace a instituty a soukromý sektor. Zároveň se rozšíří spolupráce a dialog mezi panafrickým Parlamentem a tímto Parlamentem a tyto instituce budou také působit jako kanály určené na provádění společné strategie a akčního plánu.
Ačkoli takovéto změny nemohou nastat okamžitě, nacházíme se na křižovatce, kde může dojít ke změně ve vztazích mezi těmito dvěma kontinenty. Stojíme před výzvou plně využít tuto příležitost počínaje tím, že započneme realizovat v praxi tuto novou strategickou vizi dialogu EU a Afriky. Se zřetelem k tomuto cíli, s přesvědčením a s vědomím, že to, co děláme, se musí udělat, plánujeme v prosinci další summit EU a Afriky v Lisabonu.
člen Komise. - (FR) Vážená paní předsedající, vážené dámy a vážení pánové, nejprve bych chtěl poblahopřát a poděkovat paní Martensové za její skutečně výbornou zprávu, která nastoluje různé otázky a poskytuje mnoho užitečných návodů a která je pro nás určitě zdrojem inspirace jako příspěvek Parlamentu ke skutečně velmi důležitému tématu a která navíc vyzývá k novému přístupu v oblasti vztahů EU a Afriky.
Jak jistě víte, bude rok 2007 pro budoucí vztahy mezi Evropou a Afrikou významným rokem. Pět let po zprávě o summitu v Lisabonu v roce 2003, a ne méně než sedm let po prvním summitu Afriky a Evropy, který se konal v Káhiře v roce 2000, si myslím, že tento vztah potřebujeme urgentně znovu vymezit na novém základě. Afrika se během posledních let zcela změnila a získala kontinentální institucionální strukturu, která v mnoha aspektech připomíná tu naši. Nová instituce, kterou je Africká unie, se nyní musí posilnit a zkonsolidovat. Tato instituce vytvořila ambiciózní kontinentální politiky v klíčových oblastech, jako jsou například socioekonomický rozvoj, mír a bezpečnost a samozřejmě i dobrá správa věcí veřejných, a všechny tyto prvky si určitě zaslouží naši podporu a uznání.
Afrika nyní bezpochyby získala mezinárodní rozměr. Mám tím na mysli rozmanitý charakter jejich vztahů s mezinárodním společenstvím, jak uvedla paní Martensová, a mám na mysli novou úlohu, kterou sehrává například Čína, a její vliv na investiční projekty v rámci tohoto kontinentu. Rovněž mám samozřejmě na mysli globální výzvy, kterým musí Afrika podobně jako všechny ostatní světové subjekty čelit, konkrétně jde o změnu klimatu, dodávky energie, reformu multilaterálních institucí, riziko pandemií, emigraci atd., a je zřejmé, že Afrika musí dát svůj hlas najevo, musí uplatnit svůj vliv a především musí prosazovat svá práva. Tyto globální výzvy, které jsem právě uvedl, jsou proto konec konců i našimi výzvami. Všechny tyto výzvy a problémy máme společné a kromě toho zvýrazňují vzájemnou závislost mezi Evropou a Afrikou. Máme proto společný osud.
Společná strategie, která má víc politický charakter, může mít pro Afriku a samozřejmě i pro Evropu význam, a neváhám se to říct i pro zbytek světa. Tyto dva kontinenty proto rychle potřebují vytvořit nový rámec a získat nový soubor nástrojů s cílem povýšit dialog EU-Africká unie na mnohem vyšší úroveň. Společná strategie EU a Afriky, kterou jsme během posledních měsíců vypracovali s našimi africkými partnery, by měla tento rámec poskytnout. Neznamená to však, že se obracíme zády k tradičnímu vztahu solidarity. Znamená to hlavně, že musíme udělat kvalitativní skok, který posune vztahy EU a Afriky do nové éry, a který spojí dva partnery se stejnými právy a stejnou zodpovědností.
Tyto záležitosti jsou ve zprávě velmi dobře zdokumentované a významné nové koncepce, které Parlament předložil, určené na monitorovaní a prosazovaní provádění této strategie a akčních plánů, které z ní vyplývají, mohu jedině podpořit. V této souvislosti považuji vytvoření společné delegace EP a Panafrického parlamentu za klíčové pro ukončení institucionální struktury, která se bude muset zavést. Rád bych se ještě zmínil o nutnosti organizovat pravidelná setkání předsedů těchto dvou institucí, dále společná zasedání parlamentů a také o nutnosti společné přípravy politických zpráv obsahujících podrobnosti o dosaženém pokroku. Všechny tyto záležitosti budou velmi důležité, aby se zachovalo tempo tohoto pokroku, a aby se mu přidal politický důraz, který bude pro úspěch potřebovat.
Jsme si vědomi, že tohoto přístup vyžaduje vytvoření silných a stabilních institucí na straně Africké unie, které budou schopné akce a interakce s našimi institucemi. Myslím tím samozřejmě, že Africkou unii nadále podporujeme v její transformaci a posilňování jejích institucí. S radostí mohu oznámit, že prvním potvrzením tohoto závazku je první akční plán předložený Panafrickým parlamentem, který bude ve výši 275 000 EUR financovaný z programu institucionální podpory spadající do rámce devátého Evropského rozvojového fondu. Je to jedna ze záležitostí, které mi pan předseda Borrell oznámil.
Jsem přesvědčený, že toto úvodní financovaní umožní Panafrickému parlamentu plnou účast v rámci iniciativy, kterou jste přijali s cílem zorganizovat společné parlamentní setkání před prosincovým summitem v Lisabonu, aby se potom výsledky vaší práce mohly prezentovat vedoucím představitelům států na tomto summitu.
Konečně jak jsem už uvedl při mnoha příležitostech, zainteresování a angažovanost civilního obyvatelstva našich dvou kontinentů a zvolených představitelů, kteří je zastupují, je klíčovým faktorem úspěchu účinného procesu dialogu a spolupráce mezi Evropou a Afrikou. Možná máme někdy tendenci zapomínat, v tomto případě však jde o společný osud 1,5 miliardy lidí, a právě tito lidé jsou nejdůležitějšími subjekty v rámci partnerství, které právě nyní vytváříme.
Vážená paní Martensová, plně souhlasím s potřebou koordinace; navrhli jsme proto kodex chování, kterým by se měla zabezpečit lepší dělba práce mezi různými subjekty, a to by znamenalo větší soulad. Jsem přesvědčený, že v této souvislosti jsme byli konzistentní, protože, jak jistě víte, v rámci desátého Evropského rozvojového fondu jsme vyčlenili zvláštní finanční rezervu na správu, která je jedním z aspektů, a navíc skutečně velmi důležitým, politického dialogu, který se snažíme vytvořit s našimi africkými partnery. Pokud jde o dohody o hospodářském partnerství, nepochybují, že budu muset odpovídat na otázky týkající se této záležitosti po vašich vystoupeních. Nechávám si tedy své odpovědi na později, abych nyní nemluvil příliš dlouho a neztrácel tak zbytečně mnoho času.
otázce na ústní zodpovězení pro Radu o Mezinárodní dohodě o zákazu kazetové munice; kroky následující po Deklaraci z Osla, kterou položil Josep Borrell Fontelles, jménem Výboru pro rozvoj - B6-0319/2007);
otázce na ústní zodpovězení pro Komisi o Mezinárodní dohodě o zákazu kazetové munice; kroky následující po Deklaraci z Osla, kterou položil Josep Borrell Fontelles, jménem Výboru pro rozvoj - B6-0320/2007).
autor. - (ES) Vážená paní předsedající, vážená paní komisařko, vážený pane ministře, výzvy na zákaz kazetové munice jsou stále intenzivnější. Nasazení této munice ve válce v Libanonu v létě 2006 ukázalo, jak velkou lidskou katastrofu může způsobit.
Tyto zbraně jsou nebezpečné pro civilisty i pro vojenský personál, v praxi však tvoří 90 % obětí těchto zbraní civilisti. Kromě toho 10 % této munice nevybuchne: zůstává na zemi a má stejný účinek jako miny.
Odstraňovaní této munice z kontaminovaných oblastí, je proto nebezpečné jak pro obyvatelstvo, tak i pro mezinárodní mírové síly. Táto munice se nepoužívá jen ve válce; představuje dlouhodobou překážku pro dopravu a zemědělství, a také vytváří bariéry a překážky pro humanitární pomoc.
Tato munice je proto jedním z nejvýznamnějších problémů, které se týkají rozvoje chudých zemí: nejchudších zemí se to týká nejvíc, a většinu obětí v těchto zemích představují nejchudší a nejméně vzdělané části obyvatelstva.
Už nelze dál tvrdit, že bombardování nepřítele z výšky 10 000 metrů a shazování bomb, které zůstávají na zemi, je účinným způsobem udržení míru nebo přijetí vojenských opatření.
Rozmístění mírových sil a humanitární pomoci je dnes nevyhnutné pro stabilizaci a obnovu oblastí postižených konflikty, a tato munice dnes už nemá žádné opodstatnění, kromě vojenské perspektivy.
Dnes máme diskutovat s Komisí a Radou právě o iniciativách, které nastaly v důsledku obecně rozšířené změně postoje mezinárodního společenství ke kazetové munici.
Evropský parlament opakovaně přijal velmi jasné stanovisko: chceme mezinárodní regulaci globálního charakteru, kterou se zakazuje používání, výroba, přeprava, financování a vytváření zásob kazetové munice. Členské státy by měly v rámci toho realizovat jednostranné akce zaměřené na zakázání používání a přepravy této munice, jak už mnoho států udělalo a jiné se tak chystají udělat.
Vážený pane komisaři, vážený pane ministře, Parlament by rád poděkoval předsednictvu Rady, Komisi a členským státům za jejich úsilí dohodnout nový protokol k Úmluvě OSN o zákazu používání některých konvenčních zbraní, který se zabývá všemi humanitárními problémy, které jsou spojené s používáním kazetové munice. Musíme uznat, že do dnešního dne se bohužel dosáhlo jen velmi malého pokroku
Potřebujeme proto pevný proces z Osla, na základě kterého mohou státy, nevládní organizace, Červený kříž a mezinárodní organizace vypracovat a plnit ambiciózní agendu. V současnosti tento proces podporuje 80 zemí včetně mnoha rozvojových zemí, ještě však vůbec není jasné, zda tento proces případně povede k úplnému zákazu kazetové munice.
Je jasné, že potřebujeme integrovaný, komplexní, humanitárně orientovaný přístup, jehož cílem je nejen odzbrojení, ale především ochrana civilního obyvatelstva, kterému pomůže se vyrovnat s důsledky války a zároveň zabezpečí, aby se zničily existující zásoby této munice a aby se odstranila z kontaminovaných oblastí.
Co plánujeme udělat v rámci významných nadcházejících akcí, jakými jsou například prosincové zasedání ve Vídni a zasedání v Bruselu o týden později, dále 5. listopad, který je celosvětovým dnem pro zákaz kazetové munice, a v rámci mnoha akcí ve světě?
V této souvislosti bych se rád zeptal zástupců Komise a Rady, co plánujeme udělat, jaké bude naše stanovisko? Jaké je stanovisko Evropské unie v souvislosti se stavem diskusí v rámci Úmluvy OSN o zákazu používání některých konvenčních zbraní?
Budeme mít v této souvislosti společné stanovisko v rámci Rady? Jaké iniciativy vyvíjíme s cílem povzbudit členské státy, aby přijali vnitrostátní opatření zaměřené na zákaz kazetové munice? Co děláme v rámci podpory třetích zemí v souvislosti s odstraněním této munice z kontaminovaných oblastí, informováním o rizicích a ničením zásob munice, která je už zakázaná?
Na závěr, zvažuje Komise uspořádat mezinárodní konferenci o úloze Evropské unie při řešení sociálně-ekonomických, humanitárních a rozvojových důsledcích konfliktů, při nichž se použila tato munice?
Vážená paní předsedající, vážená paní komisařko, vážené dámy a vážení pánové, vážený pane Borrelli, v prvé řadě bych chtěl poděkovat za vaše tři otázky týkající se této specifické záležitosti, kterou je zákaz kazetové munice. Pokusím se stručně a co nejobjektivněji odpovědět na tyto tři otázky položené Radě.
Pokud jde o vaši první otázku, musím říct, že v rámci Úmluvy OSN o zákazu používání některých konvenčních zbraní - abych zůstal stručný, budu mluvit jednoduše o "úmluvě" - předsednictvo Rady Evropské unie, jako jistě víte, vyjádřilo jménem Evropské unie znepokojení v souvislosti s humanitárními důsledky kazetové munice. Konkrétně na třetí revizní konferenci států, které jsou stranami úmluvy, jež se uskutečnila od 7. do 17. listopadu v Ženevě, vyjádřila Evropská unie své stanovisko, že kazetová munice je mimořádně významným prvkem v rámci budoucí práci Úmluvy OSN o zákazu používání některých konvenčních zbraní.
EU předložila návrh podporující zřízení časově neomezené skupiny vládních expertů s cílem vypracovat doporučení na další akce v souvislosti s úmluvou. Konference států, které se na úmluvě podílejí, tento návrh nepřijala. Schválilo se však bezodkladné zorganizování mezikonferenčního zasedání skupiny vládních expertů pro výbušniny z války, se zvláštním zaměřením na kazetovou munici.
Toto zasedání se konalo od 19. do 22. června 2007 v Ženevě a EU předložila návrh jednacího mandátu pro právně závazný nástroj zaměřený na řešení všech aspektů humanitárních záležitostí, které souvisí s kazetovou municí. Tento nástroj by měl být přijat koncem roku 2008.
Trojka EU uskutečnila rozsáhlé konzultace se třetími zeměmi s cílem prosazovat přístup EU. Skupina vládních expertů se však rozhodla odsunout jakékoliv rozhodnutí o právně závazném nástroji na zasedání vysokých smluvních stran úmluvy v roce 2007, které se uskuteční příští měsíc.
Souběžně s tímto úsilím, které je zaměřené na řešení otázek týkajících se kazetové munice se, jak jistě víte, několik členských států EU připojilo k Deklaraci z Osla a zúčastnilo se série zasedání, které se organizovaly v rámci takzvaného "procesu z Osla", jehož cílem je úplný zákaz kazetové munice.
Členské státy EU se zúčastnily v rámci svých vnitrostátních pravomocí. Dodnes nebylo dosaženo žádné dohody, pokud jde o stanovisko týkající se procesu z Osla. Většina členských států vnímá tyto dva procesy jako komplementární a považuje je za souběžné úsilí vedoucí ke společnému cíli, konkrétně k mezinárodně právně závaznému nástroji týkajícímu se kazetové munice.
Pokud jde o vaši otázku, musím říct, že v souvislosti s nadcházejícími setkáními v Bruselu a ve Vídni, které jsem už zmiňoval, se členské státy včetně předsednictví zúčastní v rámci vnitrostátních pravomocí, pokud se tak rozhodnou. Nepředpokládá se žádné společné stanovisko EU.
Na závěr, pokud jde o vaši třetí otázku, mohu říct, že nedávná rozhodnutí Rakouska a Belgie zakázat kazetovou munici, jak ve své otázce zmínil pan Borrell, byla přijatá, jak jistě víte, výhradně na vnitrostátním základě. Rada v tomto případě nevyvinula žádnou zvláštní akci.
členka Komise. - Vážená paní předsedající, chtěla bych poděkovat panu Borrellovi Fontellesovi za tuto otázku k ústnímu zodpovězení, kterou nám položil. Jsem ráda, protože si myslím, že to je příležitost, abychom komplexně odpověděli na tuto otázku, která se týká záležitosti s mimořádně děsivými důsledky. Tato záležitost má velmi negativní vliv na lidi, zejména na civilní obyvatelstvo. Tato otázka se mě proto velmi dotýká, neboť záležitosti, které mají vliv na lidskou bezpečnost, mi byly vždy velmi blízké. Plně souhlasím se stanoviskem předsedy Rady, ráda bych však ještě dodala několik jiných věcí.
Vážené dámy a vážení pánové, dalším bodem jsou otázky na Radu. Stejně jako včera během otázek na Komisi budeme postupovat podle nových pravidel, které byly navrženy jako součást reformy Parlamentu. Přezkoumala je zvláštní skupina a týkají se v podstatě dvou oblastí. Nejprve vyzvu poslance, aby přistoupili k předním lavicím, aby bylo jednání otevřenější, a potom bude úřadující předseda Rady odpovídat na položené dodatečné otázky najednou. Obvykle máme dvě dodatečné otázky a Rada tedy nebude odpovídat hned na každou otázku, ale na závěr odpoví na obě otázky najednou.
Dalším bodem programu je doba vyhrazená pro otázky na Radu (B6-0318/2007).
Vzhledem k lesním požárům, ke kterým došlo během tohoto léta v některých zemích Unie, jako je Řecko a Španělsko, a vzhledem k tomu, že Unie při rychlé a účinné reakci selhala, otázka zní, zda Rada přehodnotí pravidla Fondu solidarity, tak aby byl v budoucnosti vybavený vhodnými mechanismy, kterými bude možné čelit těmto katastrofám a zmírnit způsobené škody?
Vážený pane předsedající, vážené dámy a vážení pánové, k této otázce bych rád připomenul, že jak jistě víte, současný Evropský fond solidarity byl zřízený po záplavách, které postihly střední Evropu v létě 2002, na to, abychom byli schopní reagovat na katastrofy, které dosahují velkých nebo obrovských rozměrů.
Rada přijala v roce 2002 na základě návrhu Evropské komise nařízení, kterým se zřizuje Fond solidarity Evropské unie. V článku 14 tohoto nařízení o Fondu solidarity se stanoví, že Rada přezkoumá toto nařízení na základě návrhu Komise nejpozději do 31. prosince 2006.
V roce 2005 podala Komise návrh, aby se nařízení (ES) č. 2012/2002 nahradilo novým nařízením o Fondu solidarity. V tomto návrhu se především zohlednil cíl rozšířit působnost tohoto nástroje, aby pokrýval průmyslové a technologické katastrofy, nouzové stavy týkající se veřejného zdraví a teroristické činy, a aby se posunula hranice, od které se katastrofa považuje za velkou.
V návrhu se prosazovalo, aby byla z platného nařízení odstraněna regionální výjimečná kritéria, ale aby při výjimečných okolnostech mohla Komise uznat, že došlo k velké katastrofě.
Evropský parlament vydal svoje stanovisko k této věci v květnu 2006 a ještě v roce 2006 Rada diskutovala o návrhu Komise a stanovisku Parlamentu na příslušných úrovních, i když se žádné dohody nedosáhlo.
V důsledku toho se nařízení (ES) č. 2012/2002 nadále uplatňuje, přičemž Komise navrhla jeho uplatnění v roce 2007. Jak jsem měl možnost vysvětlit už minulý měsíc v souvislosti s podobnou otázkou, pokud si je toho Rada vědomá, v případech katastrof, kterých se týká toto nařízení, bylo jeho uplatňovaní účinné. Evropská komise pravidelně připravuje zprávy, v kterých se podrobně popisuje používání Fondu solidarity.
(ES) Návrh Rady byl úplně jasný. Toto nové nařízení má obrovské zpoždění. Doplňující a konkrétní otázka, kterou bych chtěl Radě položit, se týká následujícího: letos v létě téměř zcela shořela kolébka západní civilizace, starověké Řecko, společně s olympijskými stadiony. Bude Rada čekat, až shoří Vatikán, Prado nebo palác Belém, nebo můžeme doufat, že do budoucího léta budeme mít nové nařízení, díky němuž bude možné takové katastrofy zvládat?
(PT) Vážený pane předsedající, vážený pane Medino Ortego, samozřejmě že nečekáme na to, až Řím, Lisabon, Londýn nebo Paříž postihnou přírodní katastrofy, abychom se tímto problémem podrobněji zabývali. Opravdu doufáme, že palác Belém i Belémská věž zůstanou stát na svém místě ještě mnoho století tak, jako doposud.
Pokud jde o zvláštní lhůtu na úpravu současných pravidel, nemohu přirozeně slíbit jménem Rady nějaké konkrétní datum.
Děkuji za vaši odpověď, musím však vystoupit s následující otázkou. Potřebujeme vědět, kdy se to změní.
Mluvím především o záplavách ve Spojeném království. Obvykle jde o požáry, ale Fond solidarity se týká i záplav. Můj region ve West Midlands byl velmi těžce zasažen. Moje konkrétní vesnice ve Worcestershiru byla těžce zasažená společně se zbytkem Worcestershiru a okolními oblastmi v Herefordu a Shropshiru.
Vláda Spojeného království samozřejmě nabízí peníze z Fondu solidarity. Doufám, že Komise se na tento počin bude dívat pozitivně a že Rada se skutečně pokusí o změny ve fungování Fondu solidarity tak, abychom měli v budoucnosti možnost dostat tyto peníze rychleji.
Mohl by nám představitel Rady také říct, co si myslí o pohotovostních složkách a zda bude možné v postižených oblastech vybudovat nouzové povodňové zábrany?
(DE) Dovolte mi, pane předsedající, abych vyjádřil svůj nadšený souhlas s tím, že tu dnes můžeme sedět společně dole. Myslím, že je to velmi dobrý nápad.
Co se týká samotné otázky, pane ministře, rád bych řekl několik slov o požárech, které v některých případech způsobují přírodní příčiny, v jiných jsou způsobené úmyslně. Takový vznik požárů je podporovaný právním stavem v některých zemích, protože ten nabízí určité výhody určitým lidem.
Věnoval se už někdo možnosti vyvinout na tyto země tlak, aby změnily svoje právní předpisy tak, aby tento motiv už dále neexistoval?
(PT) Velmi dobře. Jsem přesvědčen, že jsem už odpověděl aspoň na některé z otázek, které tu právě zazněly. Také jsem už uvedl, že naše hodnocení způsobu fungování Fondu solidarity v minulosti dopadlo pozitivně v tom smyslu, že fungoval řádně.
Otázka pohotovostních složek se v současnosti přehodnocuje. Žádné rozhodnutí ještě nepadlo, protože se to ještě hodnotí a projednává v Radě. Nerozhodlo se ani o prevenci před požáry, i když se udělal velký kus práce. Zůstává však ještě mnoho práce a předpokládám, že toto je oblast, ve které by se mohla dobře využít výměna zkušeností známých jako osvědčené postupy a spolupráce mezi členskými státy na úrovni EU.
V této oblasti je třeba vyvinout ještě mnoho úsilí. Musím dodat, že moje země se nachází v oblasti, která je systematicky rok co rok postižená požáry, žhářstvím a všemi souvisejícími problémy, především lesními požáry. Na vnitrostátní úrovni jsme přijali celou řadu opatření a iniciativ, které se osvědčily při prevenci proti požárům a žhářství, a o naše zkušenosti se samozřejmě velmi rádi podělíme se všemi členskými státy.
Chystá se Rada přijmout společné rozhodnutí s ohledem na zavedení integrované evropské politiky na podporu a poskytování odborného výcviku pro občany se zvláštními potřebami a zabezpečení jejich integrace do společnosti?
Děkuji vám za vaši otázku, paní Panayotopoulosová-Cassiotouová. Jak jistě víte, Rada může jednat jen v rámci svých legislativních možností na základě návrhu, který v určitém stádiu předloží Komise.
V současnosti Rada ještě nedostala žádný legislativní návrh rozhodnutí Rady týkající se zavedení integrované evropské politiky na podporu a poskytování odborného výcviku pro občany se zvláštními potřebami a zabezpečení jejich integrace do společnosti.
Následujícím bodem je zpráva pana Cappata jménem Výboru pro zahraniční věci s návrhem na doporučení Evropského parlamentu Radě o výrobě opia pro lékařské účely v Afghánistánu.
zpravodaj. - (IT) Vážená paní předsedající, dámy a pánové, v této zprávě navrhujeme, aby se Parlament chopil iniciativy a připravil návrh Radě, zejména v kontextu společné zahraniční a bezpečnostní politiky, k problému výroby opia v Afghánistánu.
Naším výchozím bodem je zjištění, že doposud dosažené výsledky jsou nedostatečné. Za poslední dva roky se výroba opia, používaného na přípravu heroinu, zvýšila o 50 %. Zdá se, že nedokážeme najít účinné prostředky na snížení tohoto obrovského množství produkce, která celá slouží na obohacení přirozeně ne pěstitelů, zemědělců, ale velkých mezinárodních drogových mafií, teroristů a Tálibánu.
Tato zpráva vychází i z dalšího předpokladu: že zároveň panuje skutečně velmi nedostatečný přístup k lékům na tišení bolesti. Okolo 80 % světové populace nemá vůbec žádný přístup k těmto lékům. Přirozeně se obě tyto otázky dají považovat za zcela oddělené, ale domnívám se, že je úlohou politických institucí mít pragmatický přístup, a tedy chápat, že když čelíme obrovskému objemu produkce, která se používá na výrobu heroinu, a zároveň výrobek stejného zemědělského původu je velmi nedostatkový, měly by se dát tyto dva výchozí body zkombinovat.
Pozměňovací návrhy předložené ve Výboru pro zahraniční věci a paní Gomesovou jménem Socialistické skupiny v Evropském parlamentu, stejně jako návrhy předložené na plenárním zasedání Skupinou Evropské lidové strany (Křesťanských demokratů) a Evropských demokratů, pomohly zabezpečit, že dnes předložený návrh není alternativní, tedy negativní návrh, volající po okamžité změně doposud prosazované politiky.
Vás, Radu a Komisi, žádáme, abyste zkusily experiment, začít několik zkušebních projektů, které by přesunuly zpracování části úrody doposud používané pro výrobu heroinu na výrobu léků na tišení bolesti. Na straně poptávky by se rovněž dala rozběhnout politika, která by léky na tišení bolesti dostala na kontinenty, jako je Afrika a Asie, které jsou prakticky bez těchto přípravků.
Zpráva, která vzešla z výboru pro zahraniční věci, s přihlédnutím na předkládané pozměňovací návrhy, se mi proto zdá v zásadě vyvážená. Vychází z velmi jednoduchého předpokladu, že je pravděpodobně (já si myslím, že určitě) jednodušší spolupracovat s farmáři, pokud jim navrhneme přeměnit část jejich produkce na legální výrobu, namísto toho, abychom jednoduše přišli s politikou likvidace, vypálení a ničení porostů. Takový přístup přináší opět další důvod ke konfliktu s místními obyvateli a ukázalo se, přinejmenším doposud, že je kontraproduktivní a neužitečný.
Proto doufám, že kromě pochopitelné oficiální linie, jíž se drží evropské vlády i afghánská vláda a která prosazuje potřebu bojovat s výrobou opia, že kromě této oficiální linie bychom mohli vyslat jiné poselství, a Evropský parlament je zřejmě svobodnější než jiné instituce, aby předložil takový návrh. Už jsme tuto zodpovědnost převzali a doufám, že to potvrdíme zítra při hlasování. Máme větší svobodu než jiní navrhnout, aby se tyto alternativní experimenty realizovaly a hodnotily pragmaticky, ne ideologicky.
Každý z nás má své vlastní názory na mezinárodní politiku a drogy a na mezinárodní politiku v Afghánistánu. Tato zpráva není myšlená jako ideologický návrh, ale jako praktický pokus pomoci při hledání řešení problému, který je skutečně celosvětovou tragédií.
členka Komise. - Vážená paní předsedající, chtěla bych velmi poděkovat panu Cappatovi - tante grazie!
Vítám tuto velmi aktuální diskusi o problematice drog (a speciálně o problematice drog v Afghánistánu), která, jako víme, je velkým, komplikovaným problémem v politickém a bezpečnostním kontextu.
Nedávno jsme měli mnoho diskusí v New Yorku. Během Valného shromáždění OSN se tam uskutečnilo mnoho velmi důležitých jednání s prezidentem Karzáím, generálním tajemníkem OSN Pan Ki-munem a s velkým počtem zemí. Tyto rozhovory se soustředily právě na celou tuto komplikovanou otázku.
Dnešní rozprava přispívá k širší diskusi o obnově Afghánistánu, ale i o úloze drog. Dovolte mi též pochválit vás za ustanovení delegace Evropského parlamentu pro vztahy s Afghánistánem. Máme živý zájem o tuto vaši práci a považujeme ji za velmi důležitou.
Drogový průmysl Afghánistánu představuje obrovský problém pro pokrok v budovaní státu. Nejnovější zpráva Rozvojového programu OSN je znepokojujícím čtením. Objem pěstování i zpracování máku naneštěstí výrazně vzrostl. Nejvíc jsou postižené jižné provincie Afghánistánu se 70 % celkové produkce. Silná vazba mezi aktivitami povstalců a drogovým hospodářstvím určitě není překvapením. Nesmíme však přehlížet ani pozitivní vývoj, zejména v stabilnějších oblastech země, kde se dosáhlo reálného zlepšení zdravotnictví a vzdělávání, jakožto i hospodářského růstu.
V třinácti provinciích severního a středního Afghánistánu se mák skutečně nepěstuje. To je přinejmenším velmi slibné a dá se na tom stavět. Zpráva pana Cappata poskytuje komplexní obraz této situace (a já bych vám měla poděkovat za povzbuzující poznámky o činnosti Komise) a naprosto správně zdůrazňuje zodpovědnost Afghánistánu za řešení problému opiového průmyslu. V tom se zcela shodujeme.
Musím však říct, že nemohu, aspoň zatím, souhlasit se závěry, ke kterým tato zpráva dospěla a které navrhují legalizovat opiový mák na lékařské účely, i když jen pokusně. Na první pohled to může vypadat jako přitažlivý návrh, ale naneštěstí ve složitém afghánském drogovém problému neexistují jednoduché odpovědi.
Dovolte mi podělit se s vámi o některé své obavy. V zemích, jako je Austrálie, Turecko a Indie, které už vyrábí surové opium pro lékařské účely, zpravidla funguje účinná vymahatelnost práva a na jejich území též neprobíhá rozsáhlý konflikt. I tak je provádění velmi složité. Tam, kde nejsou tyto podmínky splněné, okamžitě dochází k odklonu od legálního pěstování opia, jako jsme to viděli v Peru a Bolívii. Je zřejmé, že v případě Afghánistánu by se zákonné pěstování bohužel prostě přidalo k nezákonnému pěstování, namísto toho, aby ho nahradilo. Legální výroba opia je též pro místní pěstitele neatraktivní, protože jejich příjmy by byly jen okolo 25-30 % z toho, co nyní mohou dostat na černém trhu.
Zavedení takovéhoto systému je složité a uskutečnitelné jen s dotacemi na sledování kvality a distribuci zdravotnických výrobků. Měli bychom to podporovat z peněz daňových poplatníků? Afghánská vláda, která je, jak každý ví, slabá a má slabé instituce, naneštěstí v současnosti (a proto jsem řekla "zatím") není schopná takový systém kontrolovat.
V některých oblastech země jednoduše neexistuje veřejná správa, a to nechejme prozatím bokem dobrou správu věcí veřejných. To platí zejména o nestabilních jižních provinciích, kde se vyrábí převážná část opia. Samotná afghánská vláda navíc rozhodně nedovoluje (a to je důležitý argument) jakoukoliv legální výrobu opia.
V této perspektivě není politické poselství zprávy skutečně tím správným signálem našim afghánským partnerům. Mohlo by se dokonce obrátit proti nám. Tvrdou a nepopíratelnou pravdou je, že obnova v Afghánistánu si vyžádá mnohem víc času a peněz. Bude si to žádat i vytrvalost, pokud chceme této zemi postižené vojenským konfliktem přinést trvalý rozvoj.
Pokrok v budovaní státu je možný jen při větším odhodlání, i u politického vedení Afghánistánu, zejména na místní úrovni. To bylo, mimochodem, poselství, které jsme odevzdali v New Yorku. Souhlasím s tím, že je nejvyšší čas otevřeně se postavit korupci. My jsme to nejen řekli, ale snažíme se v tom i pomoci budováním kvalitního právního systému a policie, která by skutečně fungovala, abychom přesvědčili obyčejné Afghánce, kteří jsou často skeptičtí.
Cesta vpřed je jasná. Vede přes afghánskou národní strategii kontroly drog, kterou schválilo mezinárodní společenství a která obsahuje všechny potřebné prvky. Zaslouží si naši jednomyslnou podporu, neboť je to komplexní strategie, která zahrnuje zákaz, informování veřejnosti, trestní stíhání známých obchodníků s drogami a podporu místního rozvoje.
Tam, kde se využívá taková opatrná směs politik, už zemědělci natrvalo zrušili pěstování máku. V tomto kontextu se Komise domnívá, že návrh na legalizaci opiového máku by jednoduše mohl podkopat práci, která už probíhá v jiných oblastech, zejména co se týká právního státu a udržování pořádku.
jménem skupiny PPE-DE. - (IT) Vážená paní předsedající, dámy a pánové, nemám vůbec žádné pochybnosti o tom, že pan Cappato, který je mým dlouholetým přítelem, se vážně snaží přispět k boji proti drogám ve světě a pomoci nešťastným mladým nebo starším lidem, kteří trpí na pokraji smrti a kterým mohou drogy pomoci. Bohužel ho však nemohu následovat.
Opakuji, že bohužel nesdílím názor pana zpravodaje. Problém podle mne pramení z faktu, že jeho návrh se týká Afghánistánu, státu, ve kterém nedostatek bezpečnosti ani nemůže být větší. Ano, Irák je zřejmě méně bezpečný, ale Afghánistán je sotva místem, kde se dá začít s přesvědčováním zemědělců, aby zrušili velmi lukrativní pěstování máku a aby přešli k plodinám, které jsou slušnější, víc vyhovují Starému zákonu a jsou ve větším souladu s civilizovanými zemědělskými postupy, které my všichni dobře známe.
Zpráva samotná velmi jasně uvádí, že největší množství drog na světě, přibližně polovina, pochází z Afghánistánu a že pěstování opia je tam nelegální. I přesto, že je to nelegální, je země zdrojem poloviny surovin, které zabíjejí naše mladé lidi nebo z nich dělají kořist obchodníků s drogami, kteří, jak víme, je přivedou k užívání drog, a tím poškozují je i společnost jako celek.
Domnívám se, že je jen jedna účinná zbraň v boji proti všem obchodníkům s drogami, počínaje afghánskými pěstiteli, kteří jsou, podle mého názoru, prvními obchodníky s drogami. Naše neschopnost je kontrolovat a monitorovat znamená, že jediný způsob boje proti drogám je prevence, a tedy snaha co nejvíc omezit pěstování opia.
Z tohoto důvodu je skupina PPE-DE proti této části zprávy pana Cappata a domnívám se, že to, co říkám, musí být jasné každému, ať už bude zítřejší výsledek jakýkoliv.
Zelená kniha o zlepšení účinnosti výkonu soudních rozhodnutí v Evropské unii:obstavení bankovních účtů (Zelená kniha) (rozprava)
Dalším bodem je zpráva, kterou předkládá pan Lechner jménem Výboru pro právní záležitosti, o zelené knize o zlepšení účinnosti výkonu soudních rozhodnutí v Evropské unii:
zpravodaj. - (DE) Vážená paní předsedající, byla to zajímavá rozprava. Nyní přejděme k úplně odlišnému tématu. Uvidíme, zda se nám dříve či později podaří dopracovat se k nějakému výsledku.
Jisté pořekadlo, které je předpokládám blízké celé Evropě, říká, že peníze nepřinášejí štěstí, ale přinášejí pokoj duše. Dovolte mi začít v tomto duchu tím, že všem občanům Evropy popřeji pokoj duše.
Pokud vám však někdo dluží peníze, pokud vám někdo dluží peníze za prodej, škodu nebo podobně, často to nepřináší pokoj duše, ale spíš starosti. Vyhne se dlužník svým povinnostem? Zatají svoje peníze nebo majetek, možná dokonce ještě později než se koná dnešní rozprava?
Všechny členské státy mají postupy, jejichž cílem je tomu zabránit. Mezi takové postupy patří obstavení účtů, soudní nařízení, zatknutí a zajištění: existuje množství různých termínů. Postupy se mezi sebou výrazně liší a situace je mimořádně komplikovaná, přičemž tu musíme řešit navíc i jazykovou otázku. Ten, kdo by chtěl použít různé přeshraniční postupy členských států, může celkem klidně zjistit, že dlužník vzal nohy na ramena nebo, jako říkáme v Německu, že je již na druhé straně kopce. Jinými slovy, že dlužník měl dostatek času na to, aby svůj majetek ukryl.
V pohraničních oblastech Evropy je tento problém v současnosti velmi rozšířený a vzhledem k tomu, že všichni směřujeme k jednotné platební oblasti s bezhotovostními transakcemi, stává se každým dnem palčivějším. Za takových okolností totiž ustavičně přibývají příležitosti na ukrývání majetku. Komise proto přišla s iniciativou, a chtěl bych zdůraznit, že oprávněně. Předložila velmi dobře přepracovanou zelenou knihu, která je vyčerpávající a podrobná, i když některé její body bude nutné blíže objasnit. Toto nás ještě čeká a je to i záměrem tohoto jednání. V tomto stádiu se Evropský parlament nemůže zabývat všemi aspekty podrobně, a ani já ne, takže se jednoduše zmíním jen o některých klíčových bodech.
V prvé řadě, i když by to mělo být všeobecně zřejmé, ve zprávě jde o obstavení bankovních účtů a dočasné zmrazení bankovních vkladů. Netýká se konečného vyrovnání. Za druhé, týká se jen finančního majetku uloženého na bankovních účtech. Nezabývá se soudními nařízeními nebo obstavením jiného majetku. Zde je nutné si položit otázku, zda by harmonizace 27 různých systémů našim záměrům skutečně pomohla. Podle mého názoru by to byl mimořádně těžko řiditelný přístup, jehož realizace by trvala věčnost. Zasahuje do tolika dalších oblastí, že by to nebylo k užitku. Správný přístup je ten, o kterém uvažuje Komise: vytvoření nezávislého a dodatečného evropského postupu, podle možnosti ve formě nařízení, který by fungoval paralelně s vnitrostátními předpisy, přičemž ty by zůstaly v platnosti. V této souvislosti bych chtěl vzpomenout nařízení Brusel I. Toto už existující nařízení není postačující. Věřitel nemusí jen věrohodně a úhrnně dokázat, že má určitou pohledávku, ale musí též prokázat vzniklé riziko.
Naším prvořadým zájmem, a já to cítím stejně, je ochrana věřitele. Rozhodne nechci, a to za žádných okolností, aby nastala situace, kdy by věřitelé nebo třetí strany byli poškození právě z důvodu, že máme evropské nařízení. To by mělo dlouhodobý vliv na samotnou Evropu. V některých případech může nenáležité bezdůvodné obstavení účtu připravit jednotlivce o živobytí. Rád bych ve zkratce připomenul hlavní body: věřitel může být zodpovědný za škody, které vzniknou dlužníkovi, věřitel by měl být povinný začít hlavní soudní řízení ve stanovené lhůtě, od věřitele se může požadovat složení záruky, dlužník by měl mít právo podávat námitky, neměl by se zvolit takový postup, který trvá věčnost, ale takový, který je v souladu s předcházejícím řízením, měly by existovat předpisy, které by zabraňovaly tomu, aby byla na účtu zmrazená příliš vysoká suma ve prospěch věřitele, a nakonec, dlužník musí mít zajištěné finanční prostředky na živobytí.
Problém představují svěřenecké účty. pokud tu má existovat nějaká možnost obstavení - a tuto otázku nechám otevřenou - určitě je potřebné je speciálně chránit. To stejné platí i pro společné účty, i když ty jsou trochu odlišné; ve skutečnosti tyto dva druhy účtů spolu přímo nesouvisí. Jde o to, že je stejně důležité chránit třetí strany a všechny zúčastněné třetí strany si vyžadují zvláštní ochranná opatření.
Chtěl bych podotknout, že pro bankovní sdělení by bylo užitečné zavést formální znění a v této souvislosti bych rád dodal, že jsou nepochybně potřebné studie porovnávající platné právní předpisy i detailní analýzy. Též bych rád poděkoval zvláště Komisi za tyto vyčerpávající analýzy a studie a vyslovil vděk i svým kolegům. Společně jsme odvedli skvělou práci. Domnívám se, že se zpráva bude těšit všeobecné podpoře.
místopředseda Komise. - Vážená paní předsedající, podle mého názoru představuje zpráva zajímavý přínos k řešení této mimořádně složité problematiky, jakou jsou problémy při přeshraničním vymáhání dluhů. Myslím si, že panu zpravodaji Lechnerovi můžeme poblahopřát k tomu, že vydláždil cestu k obecnému evropskému řešení současného rozdrobení vnitrostátních exekučních řádů, které vážným způsobem komplikují vymáhání dluhů.
Tato situace je mimořádně znepokojivá pro věřitele, který má tu smůlu, že vidí, jako jeho dlužník pohotově převádí peníze ze známého účtu na jiný účet ve stejné nebo jiné členské zemi. Komise proto zprávu Parlamentu vítá.
Starostlivě zvážím hlavní obavy, které zpravodaj a Parlament v souvislosti se zelenou knihou vyjádřili. V prvé řadě formu a rozsah působnosti možného nástroje Společenství, účinky budoucího postupu, právní podmínky na vydání příkazu na obstavení účtu, náhrada nákladů a ochrana dlužníka, to všechno jsou důležité otázky, které zpravodaj zdůraznil. Mohu vás ubezpečit, že jakémukoliv návrhu nebo oznámení v této oblasti bude předcházet hloubková analýza a hodnocení vlivu připravené v úzké spolupráci s tímto Parlamentem.
navrhovatelka stanoviska Hospodářského a měnového výboru. - Vážená paní předsedající, vítám zelenou knihu a těším se, že budou brzy následovat konkrétnější návrhy.
Je nepochybně v zájmu rozvoje přeshraničního obchodování, aby měli podnikatelé jistotu, že jim případný dluh bude splacený. Stejnou jistotu potřebují i občané na individuální a soukromé úrovni. Můj názor získal v Hospodářském a měnovém výboru jednomyslnou podporu, a to ne proto, že bychom se snažili dosáhnout těžce vybojovaných kompromisů, ale proto, že jsme měli už od začátku na věc stejný pohled. Těší mě, že téměř všechno, k čemu jsme dospěli, se dostalo do závěrečné zprávy Výboru pro právní záležitosti, za což panu zpravodaji děkuji.
Dva body, které zpráva nakonec neobsahuje, jsou možnost obstavení společných účtů a přezkoumání možného vnitrostátního využití přeshraničního poskytování. Existuje méně normativní pozměňovací návrh, který se zabývá společnými účty a který jinde získal podporu. Pokud společný nákladový a výnosový účet představuje možnost vyhnout se příkazu na obstavení účtu, očividně jde o mezeru v zákoně. Skutečné prostředky třetích stran se však musí ochránit.
Pokud jde o dobrovolné vnitrostátní využívání přeshraničního poskytování, zaregistrovala jsem, co o opatření říkali kolegové z Výboru pro právní záležitosti, a to, že se může uplatňovat jen přeshraničně, ať už z důvodů právních, nebo z důvodů praktických - tedy pro potřebu dospět k něčemu v rozumném časovém horizontu. Pokud ale v členských státech, ve kterých obstavení účtů není možné nebo je příliš složité, neexistují alternativní opatření, mohla by nastat nezvyklá situace, kdy by přeshraniční obchodování prospívalo víc než vnitrostátní, a to by mohlo vést, přinejmenším z podnikatelského hlediska, ke konkurenční nesourodosti. Snad to členské státy vezmou na vědomí a konkurence přinese to, co my nevíme nebo nedokážeme uzákonit.
navrhovatel stanoviska Výboru pro občanské svobody, spravedlnost a vnitřní věci. - (EL) Vážená paní předsedající, vítám iniciativu Komise týkající se přeshraničního poskytování o obstavení a dočasném zmrazení bankovních účtů. Zvlášť blahopřeji vám, pane Frattini, jakožto komisaři s příslušnou pravomocí pro tuto iniciativu.
Zelená kniha Komise o této problematice stanovuje, jak postupovat při řešení problému, který vzniká v případě, že se rozsudek soudu nemůže vykonat z důvodu operací nebo převodů na bankovních účtech za hranicemi státu.
Opatření, které je předmětem diskuse, je obsažené v strategii rozvoje soudní spolupráce mezi EU a členskými státy. Opatření představuje krok správným směrem; musí být co nejdřív dokončené a předložené v příslušném návrhu. Spravedlnosti není učiněné za dost, pokud se rozsudky občanských nebo trestních soudů nemohou vykonávat. Proto návrh týkající se obstavení a zmražení přeshraničních bankovních účtů, který je předmětem jednání, skutečně přispěje k rozvoji a posilnění spravedlnosti. Evropský parlament právem zaujímá k iniciativě Komise a k připravovanému soudnímu postupu pozitivní stanovisko.
Zpráva pana Lechnera a stanoviska Výboru pro občanské svobody, spravedlnost a vnitřní věci nabízejí základní parametry pro vypracování vyváženého návrhu rozhodnutí Rady o této otázce.
Blahopřeji panu Lechnerovi k této souhrnné, ale obsažné a vyčerpávající zprávě. Jako zpravodaj pro občanské svobody zastávám stanovisko, které v podstatě souhlasí téměř se všemi jeho názory.
Očekává se, že zpráva získá podporu převážné většiny. Zdůrazňuje potřebu splnění požadavků na vydání přeshraničního příkazu na obstavení bankovních účtů. Kromě toho upozorňuje na současnou potřebu bránit tomu, aby se tento postup zneužíval, a poskytnout údajnému dlužníkovi záruku náhrady škody v případě, že bude jeho příkaz zrušený nebo se ukáže, že je neplatný.
Jsem přesvědčený, že příkaz na zmrazení účtu může sloužit po skončení soudního jednání jako exekuční opatření v případě konečných vykonatelných rozsudků. Toto není stanovisko pana Lechnera, ale pokud se chceme vyhnout zbytečným zdvojeným procesem, je o něm při předkládání příslušného návrhu Komise nutné vážně pouvažovat.
Vyzývám Komisi, aby okamžitě přikročila k přípravě návrhu v této oblasti.
jménem skupiny PPE-DE. - (PL) Vážená paní předsedající, vážený pane komisaři, nesporná neúčinnost současných ustanovení exekučního práva - to je stav, v kterém po ověření vykonatelnosti soudního příkazu v jiném členském státě výkon rozsudku zůstává ve výlučné pravomoci příslušných vnitrostátních orgánů. Podle v současnosti platných právních předpisů Společenství není možné vydat příkaz na obstavení bankovního účtu, který by bylo možné vykonat kdekoliv na území Evropské unie.
Z toho důvodu se evropský systém vydávání příkazů umožňujících obstavení bankovních účtů ukazuje jako mimořádně vhodné a potřebné řešení. Věřitelům by umožnil zajistit si dlužné sumy nebo výšku pohledávky tím, že by znemožnil výběr nebo převod finančních prostředků uložených na jednom nebo několika bankovních účtech po celém území Evropské unie. Takový systém by se měl vytvořit poté, co se vypracuje dodatečný nezávislý postup, který se bude uplatňovat paralelně s vnitrostátními ustanoveními pod podmínkou, že se bude vztahovat jen na přeshraniční záležitosti. Stojí za to zdůraznit, že takový příkaz by měl jen preventivní účinek. Jinými slovy, zablokoval by finanční prostředky dlužníka na jeho bankovním účtu bez toho, aby je převedl na účet věřitele.
Soud přirozeně nesmí dlužníka vyslechnout nebo ho informovat o připravovaných postupech před tím, než dojde k zablokování jeho účtů, jinak by mohl být konečný výsledek opačný než původní záměr.
Uznávání podmíněných trestů, alternativních sankcí a podmíněných odsouzení a o dohledu nad nimi - Evropský příkaz k výkonu trestu a předávání odsouzených osob (rozprava)
Dalším bodem programu je společná rozprava o následujících zprávách o trestních věcech a trestech:
, kterou předkládá paní Estevesová jménem Výboru pro občanské svobody, spravedlnost a vnitřní věci na podnět Spolkové republiky Německo a Francouzské republiky za účelem přijetí rámcového rozhodnutí Rady o uznávaní podmíněných trestů, alternativních sankcí a podmíněných odsouzení a dohled nad nimi [06480/2007 - C6-0129/2007 - 2007/0807 (CNS)];
, kterou předkládá pan Varvitsiotis jménem Výboru pro občanské svobody, spravedlnost a vnitřní věci k návrhu rámcového rozhodnutí Rady o provádění zásady vzájemného uznávání rozsudků ve věcech trestních, které ukládají trest odnětí svobody nebo opatření spojená se zbavením svobody, za účelem jejich výkonu v Evropské unii [09688/2007 - C6-0209/2007 -.
místopředseda Komise. - Vážená paní předsedající, podporuji obě iniciativy, které se podle mého názoru, navzájem doplňují a které by osobám odsouzeným na nevazební tresty nebo tresty odnětí svobody umožnily začlenit se do společenského života v jiné zemi, než je země jejich obvyklého pobytu.
Kromě toho podobné iniciativy, které uplatňují zásadu vzájemného uznávání, podporujeme. Návrhy textů iniciativ se vyvíjely do velké míry v průběhu jednání pracovní skupiny pro spolupráci v trestních věcech. Řadou z navrhovaných pozměňovacích návrhů, které paní Estevesová a pan Varvitsiotis předložili během prvních konzultací v Parlamentu, jsme se zabývali v průběhu dalších jednání. Děkuji oběma zpravodajům za jejich zajímavé zprávy a zvláště paní Estevesové, která v rámci první iniciativy uskutečnila velmi důkladnou právní analýzu německo-francouzského textu. Za hlavní problémy označila odlišnost sankcí udělovaných v členských státech a spornou otázku, jak provádět vzájemná uznávání, když žádný jednotlivý systém nemá přesnou obdobu v jiných státech.
Dalším problémem, na který jako zpravodajkyně poukázala, je problém porušování podmínek nevazebních opatření a otázka, který členský stát - zda vydávající nebo vykonávající členský stát - by měl nést zodpovědnost za uložení sankcí za takové porušení.
Několik poznámek k některým hlavním pozměňovacím návrhům. Mám poznámku k pozměňovacímu návrhu č. 1 k první zprávě. Při schvalovaní budeme muset změnit název, protože podmíněné tresty byly z rozsahu působnosti zprávy vyloučené. Týká se to i celé řady různých pozměňovacích návrhů, které se též zabývají podmínečnými tresty.
V pozměňovacím návrhu č. 12 se objevuje definice místa zákonného pobytu. V současnosti o něm Rada jedná, neboť existuje možnost odchodu do jiného členského státu za prací nebo studiem. Zvlášť upozorňuji také na pozměňovací návrh č. 16. Mohu vás informovat, že jednání o textu v Radě probíhají velmi dobře a portugalské předsednictví doufá, že (za plné podpory Komise) dospěje k politické dohodě do konce prosince 2007, tedy před skončením portugalského předsednictva.
Co se týká druhé iniciativy, iniciativy evropského exekučního titulu a přesunu odsouzených osob, vítám druhou zprávu pana Varvitsiotise, ve které se konstatuje, že byly do velké míry zohledněné otázky, které Evropský parlament přednesl v první zprávě. Je to pravda: zohlednili jsme pozměňovací návrhy a připomínky Parlamentu.
Pokud jde o pozměňovací návrh předložený samotným zpravodajem a týkající se bodu odůvodnění 2a, zcela souhlasím s podstatou tvrzení, že procesní práva v trestním jednání jsou klíčovým prvkem zabezpečení vzájemné důvěry mezi členskými státy a rovněž souhlasím, že je velmi politováníhodné, že tento nástroj procesního práva schválený nebyl, i přes podporu Parlamentu a naše úsilí umožnit dohodu o procesních právech. Nebylo to bohužel možné.
zpravodajka. - (PT) Vážená paní předsedající, pane komisaři, v prvé řadě musím poděkovat poslancům, kteří se mnou úzce spolupracovali ve Výboru pro občanské svobody, spravedlnost a vnitřní věci a kteří mi pomáhali svými kritickými příspěvky; byli mezi nimi především pan Guardans, pan Demetriou a v neposlední řadě i pan Correia. Všem nám velmi chybí pan Correia, který byl členem Socialistické skupiny v Evropském parlamentu a stejně jako já portugalským poslancem. Před svou smrtí mi pomáhal s touto prací. Myslím, že nejlepší způsob, jako mu vzdát hold, je přijmout jakýsi veřejný příslib, že se pokusím během své přítomnosti v Evropském parlamentu pomáhat realizovat jeho představu o Evropě jako projektu plném ambicí a vizí, obrovi, který je schopný přinést na tento svět kulturu práva. Takový hold chci dnes na tomto místě vzdát našemu příteli a kolegovi, panu Faustu Correiovi.
Ráda bych stručně shrnula otázky obsažené v této zprávě. V prvé řadě musím zdůraznit, že tato zpráva je, stejně jako všechny ostatní zprávy, otevřená: otevřená hledání a nacházení těch nejlepších řešení. Tato francouzská a německá iniciativa má, jako už pan komisař podotknul, dvě výhody. První je, že podporováním uznávání alternativních opatření k trestům odnětí svobody a dohledu nad nimi prosazujeme politickou kulturu, která soudy přivede k častějšímu uplatňování takových opatření. Prosazujeme humanizaci trestního práva v členských státech a kvalitu evropského trestního práva. Druhá výhoda souvisí se skutečností, že tato iniciativa napomůže tomu, aby se trestní právo čím dál víc stávalo evropským v tom smyslu, že bude v rámci evropského prostoru harmonizovanější a méně feudalizované.
Ve skutečnosti představuje evropská integrace, pro kterou nedávná smlouva, na níž se minulý víkend dohodli v Lisabonu, zásadní krok vpřed, je na takové úrovni, na kterou se trestní právo v evropském prostoru doposud nedostalo. Je důležité, abychom čím dál víc prosazovali kulturu nejen vzájemného uznávání, ale též harmonizace trestního práva ve smyslu forem trestů, způsobů jejich výkonu, vztahů mezi delikventy a společností nebo dokonce větší shody mezi trestním právem hmotným a trestním právem procesním, které platí v členských státech.
V článku 6 Smlouvy o Evropské unii se prostřednictvím odkazu na soubor základních zásad, které tvoří společné zásady Evropské unie, jasně potvrzuje, že celá věc bude mít smysl jen tehdy, pokud budeme mít k dispozici čím dál tím víc evropských trestních právních předpisů. Většina těchto zásad je chráněná trestním právem. Konkrétně k této zprávě bych ráda dodala jen dvě či tři poznámky, které považuji za zásadní. V prvé řadě upozornil příspěvek Parlamentu především na potřebu rozdělení pravomocí mezi vydávající stát a vykonávající stát. Je úplně přirozené, že stát, který vykonává svěřenou pravomoc, při tom uplatňuje vlastní zákony. Za druhé platí zásada, že zamítnutí je výjimkou, aby budoucí rámcová rozhodnutí byla co nejúčinnější. Za třetí tu funguje logika, na základě které není možné měnit povahu opatření, jinak by mohla být zpochybněná přísnost trestního práva. A konečně tu máme i potřebu zabezpečit zásadu vyslechnutí obžalovaných v případech, kdy se ruší podmíněné tresty nebo v případech podmíněného odsouzení.
Vážená paní předsedající, na závěr bych chtěla říct, že celý tento pokrok v evropském trestním právu se nám navzdory všemu bude brzy jevit velmi omezený. Evropy jako projektu se nám podaří dosáhnout tehdy, pokud nastolíme antropocentrické a kosmopolitní právo, v kterém nebude chybět harmonizovanější a méně rozštěpené trestní právo.
zpravodaj. - (EL) Vážená paní předsedající, rád bych na začátku věnoval několik uctivých myšlenek našemu kolegovi panu Correiovi, který výrazně přispěl k vypracování správné a vyčerpávající zprávy, kterou citoval pan místopředseda.
Chtěl bych zdůraznit, že téma, o kterém dnes diskutujeme, má velmi dlouhou historii. Sahá do roku 1983 a souvisí s Úmluvou Rady Evropy, kterou podepsaly všechny členské státy. V úmluvě však bylo stanovené, že vězeň může být přepravený z jedné země do druhé jen s jeho souhlasem. Úmluva byla proto neúčinná. Byla vypracovaná druhá úmluva, podle níž už nebyl souhlas vězně nutný, ale tuto úmluvu nepodepsaly všechny členské státy Rady Evropy, a tak i tento pokus ztroskotal.
V rámci nové iniciativy tří členských států EU - Rakouska, Finska a Švédska - byl předložený návrh, který Rada pečlivě připravila a vydala jako rámcovou úmluvu. Co toto rámcové rozhodnutí stanovuje? Stanovuje, že odsouzený občan některého z členských států EU musí být přepravený do členského státu, jehož je státním příslušníkem nebo ve kterém má trvalé bydliště nebo všechny své zájmy. To je velmi rozumné, protože víme, že se tím výrazně ulehčí návrat vězně po jeho propuštění do společnosti: osoba přepravená do členského státu své státní příslušnosti nemusí překonávat jazykové bariéry, snadněji se dostane ke svým známým a příbuzným a octne se ve známém prostředí.
Tuto zprávu, jako si možné paní předsedající vzpomene, Parlament schválil v červnu 2006 velkou většinou. Naneštěstí se setkala s byrokratickou reakcí ze strany Polska, které použilo různé procedurální triky a vykonání tohoto rámcového rozhodnutí zdrželo. A tak jsme se ocitli uprostřed obnovené diskuse. Naštěstí po tom, co Polsko ustoupilo ze svých požadavků, jsme problém uspokojivě vyřešili.
Dovolte mi však, paní předsedající, podotknout, že pokud budeme takto uvažovat, nemůžeme hovořit o sjednocené Evropě. Nemůžeme mluvit o evropském konsenzu, když každý členský stát klidně ze svých individuálních důvodů podkopává takové zdravé opatření. O jaké sjednocené Evropě v takových případech mluvíme?
Rád bych zdůraznil, že ústavní smlouva, kterou před dvěma dny představil portugalský premiér, naštěstí ustanovuje hlasování kvalifikovanou většinou i pro tuto oblast, takže veto bude konečně zrušené.
Na závěr mi dovolte, abych panu místopředsedovi Komise Frattinimu poděkoval za jeho příspěvek a vyslovil přání, aby se po 25 letech tato dobře míněná iniciativa konečně co nejdřív stala realitou.
jménem skupiny PPE-DE. - (EL) Vážená paní předsedající, svoboda, bezpečnost a spravedlnost jsou tři slova, která se v Evropské unii neustále skloňují. Jsou to tři složky Haagského programu, které společně nebo jednotlivě slouží jako opora pro členské státy Unie.
Zásada vzájemného uznávání a výkonu soudních rozsudků, kterou Evropská rada před osmi lety v roce 1999 v Tampere popsala jako základní kámen justiční spolupráce, nepřináší žádný pokrok. Těch několik opatření, která jsou na vykonání této zásady potřebná, se přijímá velmi pomalu. Pan Varvitsiotis správně pojmenoval a zabýval se původní prapříčinou tohoto problému: individuální, nacionalistické postoje zastávané různými státy. Předmětem zprávy pana Varvitsiotise je rámcové rozhodnutí Rady o uznávání a výkonu rozsudků v trestních věcech týkajících se trestů odnětí svobody stanovených v jiných členských státech EU. Toto rozhodnutí dokazuje, jak pomalé a sporadické byly kroky při vytváření prostoru svobody, bezpečnosti a spravedlnosti, protože rozhodnutí je jen jedním z mnoha opatření, která už měla být vykonaná, a jeho příprava trvala tak dlouho.
V každém případě vítáme ukončení konzultačního procesu a zaujetí společného postoje k otázce uznávání soudních rozsudků v trestních věcech.
Pan Varvitsiotis si zaslouží pochvalu za svůj příspěvek k příznivému výsledku návrhu, který jsme přijali a pro který budeme hlasovat.
Uznávání podmíněných trestů, alternativních sankcí a podmíněných odsouzení a dohled nad nimi - předmět zprávy paní Estevesové - je jistě dalším z mnoha kroků, které je potřebné vykonat pro realizaci zásady vzájemného uznávání a výkonu soudních rozsudků.
Francouzsko-německý návrh usiluje o opětovné začlenění odsouzených osob do společnosti. Navrhuje, aby jim bylo umožněné odpykat si v členském státu svého trvalého pobytu podmíněné tresty, alternativní sankce a podmíněná odsouzení, o kterých rozhodly soudy v jiných členských státech.
Zpravodajkyně odvedla vynikající práci a já jí blahopřeji. Domnívám se však, že uvedená definice "zákonného a obvyklého bydliště" je nesprávná. Navíc použití slova "nepřijatelný" v souvislosti s porušováním lidských práv není potřebné, protože tu neexistuje žádné přijatelné porušovaní. Chápu však, že je tu problém s překladem těchto dvou termínů, a proto vyzývám paní Estevesovou, aby vykonala potřebné jazykové úpravy, aby mohl být text správně přeložený do všech jazyků.
Dalším bodem programu je doporučení návrhu do druhého čtení, které předkládá pan Martin jménem Hospodářského a měnového výboru a které se týká společného postoje Rady za účelem přijetí nařízení Evropského parlamentu a Rady, kterým se zřizuje společný rámec pro registry hospodářských subjektů pro statistické účely a ruší se nařízení Rady (EHS) č. 2186/93 [07656/5/2007 - C6-0218/2007 -.
zpravodaj. - (DE) Vážená paní předsedající, vážení kolegové poslanci, je už tak pozdě, že jsem nás tu včetně sebe napočítal jen čtyři. Jedním z následujících řečníků je však kvestor, který, o tom jsem přesvědčený, tuto příležitost využije k tomu, aby zabezpečil, aby byly tyto takzvané rozpravy, které se ve skutečnosti konají jen na účely záznamů, účinnější a racionálnější. Přece jen jsem vám vděčný, pane komisaři, že jste byl ochotný přijít a toto tu podstoupit. Podle mě by při lepším řízení, účinnějším a transparentnějším řízení, tyto rozpravy v tomto nemilosrdném čase nepřicházely v úvahu.
Pokud jde o aktuální téma, sešli jsme se tu, abychom se vrátili k otázce, která byla otevřená už před nějakým časem. Jde o klíčovou oblast, kterou je statistika. Na jedné straně máme úplně opodstatněný a potřebný zájem ze strany většiny osob, které se podílejí na politickém procesu, informovat se a rychleji získávat podrobnější informace o propojeních, které mohou existovat především v podnikovém odvětví a o jejich fungování, zejména přeshraničním (i když mezi mnoha zeměmi po celé Evropě jsme už hranice úspěšně odstranili).
V odpovědi na tuto potřebu jsme se teda začali zabývat návrhem Komise a pracovali jsme na něm dál, přičemž jsme po celý čas dávali pozor - díky početným diskusím, které jsme v té době, počínaje prvním čtením, vedli s mým vynikajícím kolegou ze sekretariátu Hospodářského a měnového výboru -, abychom nevytvářeli ještě větší byrokracii a nekladli ještě více byrokratických překážek a abychom podniky v členských státech ušetřili od dalšího vyplňování formulářů, čehož jsme nakonec dosáhli díky pozměňovacím návrhům, zjednodušením a v některých případech přesnějším kontrolám, které si tato oblast vyžaduje. Cíl jsme splnili.
Nedosáhli jsme však stavu, v kterém by údaje přístupné na základě nové směrnice mohly být skutečně dostupné širší veřejnosti, kterou by mohly zajímat. Mohli jsme toho udělat víc pro zabezpečení transparentnosti. pro Parlament však bylo důležité, aby měl už krátce po prvním čtení k dispozici pohotová a jasná řešení. Bohužel, poté, co se dosáhlo náležitého konsensu, a krátce po tom, co byl schválen zde v tomto Parlamentu - nepamatuji si, že by byl ba i jen jediný hlas proti - se předkládaly pozměňovací návrhy v jiných zákonodárných oblastech, v důsledku čehož zpráva, o které jsme byli přesvědčení, že byla zcela projednaná, náhle nemohla zůstat v původní podobě. Znamená to, že nyní. Ve druhém čtení, musíme udělat jen několik menších změn, které spočívají ve výměně dvou slov na třech místech.
Pokud vezmeme v úvahu, co se stalo, objevuje se, jak jsem už řekl, tato otázka: bylo to skutečně nutné? Nemohli jste nás upozornit lépe koordinovanou výměnou informací o rozhodovacím procesu a během něho samotného, abychom mohli být ušetřeni celé dnešní noční rozpravy, která je rozpravou jen na papíře? Celou věc jsme mohli dořešit v prvním čtení, kdybychom zprávu schválili o několik týdnů později.
Skutečnost, že tu nyní sedíme, je typickým příkladem toho, že problémy v Evropské unii často způsobují malé detaily. Je nezbytně nutné prosadit všechny iniciativy, které usilují o lepší koordinaci malých detailů v legislativním procesu, které se později projeví na evropské úrovni. Vyřešilo by to i jakoukoliv budoucí potřebu podobné rozpravy, jakou musíme právě snášet a ušetřily by se tím peníze, pokud si uvědomíme, co to stojí - od prvního do druhého čtení, se všemi přípravami, všemi tlumočníky a překladateli a všemi těmito shromážděními v tuto pozdní hodinu -, což by bylo rozhodně v zájmu Evropské unie a zlepšilo by to její prácí v prospěch občanů.
místopředseda Komise. - Vážená paní předsedající, jsem Parlamentu velmi vděčný za tuto zprávu, která by měla umožnit dosažení dohody s Radou v druhém čtení a která se zabývá otázkou statistických registrů podniků, mimořádně důležitou na vytváření harmonizovaných, úplných a spolehlivých statistik o obchodních a jiných hospodářských činnostech. Toto nové nařízení rozšíří rámec registrů podniků na celé hospodářství tím, že de něj budou povinně patřit dvě oblasti, které v současnosti zpracovávají statistiky dobrovolně. Je jimi zemědělství a veřejná správa.
Nejvýznamnější novinkou v tomto návrhu je však rozšíření o údaje nadnárodních podnikatelských skupin působících v EU. V kontextu globalizace právě toto představuje klíčový vklad. Minulý týden podpořila neformální Evropská rada v Lisabonu přístup navrhovaný Komisí, který má zaručit, že evropské politiky se budou snažit chránit evropské občany v globalizovaném hospodářství. V tomto směru je pro politiky a socioekonomické partnery klíčové, aby měli k dispozici přesné informace o činnosti různých nadnárodních společností působících zde v Evropě.
Pokud jde o zmírnění zátěže, která spočívá na bedrech respondentů průzkumů, bez kterých by statistiky nebyly možné, věnovala Komise v souvislosti s všeobecným úsilím o lepší nařízení zvláštní pozornost zjednodušení sběru statistických údajů. Registry podniků tvoří důležitou součást celé řady projektů zaměřených na zmírnění statistického břemene podniků. Jsou potřebné pro účinné využívání údajů týkajících se podnikání, které se získaly z různých zdrojů, například pro kombinované využívání administrativních údajů a cílených statistických průzkumů.
Samozřejmě, na splnění nových požadavků nařízení nejsou nutné žádné nové průzkumy; na transponování nařízení postačí doplňkové administrativní zdroje a údaje z existujících průzkumů, které jsou v daném státě k dispozici.
jménem skupiny PPE-DE. - (DE) Vážená paní předsedající, dovolte mi říct zpravodaji, který si neustále stěžoval, že tu zasedáme a diskutujeme v takovou nemilosrdnou hodinu, že jsem byla 20 let poslankyní vnitrostátního parlamentu. Nevím, zda někdy seděl ve vnitrostátním parlamentu, ale tam si člověk zvykne na noční zasedání a pro mě toto není nemilosrdná hodina. Zpravodaj může sice tvrdit, že záležitost měla být řešená pružněji, ale ráda bych mu připomenula, že to jemu trvalo jistý čas, než prokázal ochotu tuto zprávu připravit.
jménem skupiny PPE-DE. - Vážená paní předsedající, chci říct v podstatě to stejné, že současné nařízení o registrech podniků, které se týká harmonizace registrů podniků používaných v členských státech pro statistické účely, sahá do roku 1993 a je částečně zastaralé. Návrh nařízení obsahuje dva hlavní pozměňovací návrhy v souvislosti s novými požadavky na údaje, které byly v tomto kontextu stanovené. Všechny podniky, které vyvíjejí hospodářské aktivity, přispívají k HDP, jejich místní jednotky, stejně jako příslušné právní jednotky, budou muset být od této chvíle povinně registrované. Některá podnikatelská odvětví jsou v souladu se současným zněním nařízení registrovaná na dobrovolné bázi.
Mým druhým bodem je, že statistiky by měly sledovat i finanční propojení a podnikatelské skupiny a že údaje o nadnárodních skupinách a jejich poradních jednotkách by si měly členské státy a Eurostat navzájem vyměňovat.
Pokud jde o doporučení zprávy do druhého čtení, byly nám předložené dva odborné pozměňovací návrhy, které předložilo právní oddělení Evropského parlamentu. Hospodářský a měnový výbor navrhl, a to stejné dělám i já, abychom se doporučeními právního oddělení řídili, které oprávněně upozorňují, že zahrnutí termínů "účel" a "rozsah" do pravomocí udělených Komisi, by Komisi umožnilo měnit povinnosti členských států, orgánů a centrálních bank, jako i své vlastní povinnosti. Tyto povinnosti jsou součástí základního aktu; jakékoliv úpravy povinností v tom či onom směru by mohly ovlivnit politická rozhodnutí vykonaná v souvislosti se základním aktem a tyto úpravy společného stanoviska nepředstavují překážku v dohodě ve druhé, čtení, protože odrážejí výsledky dohody, ke které dospěly všechny tři hlavní instituce, a proto můžeme uzavřít tento bod v druhém čtení. Myslím, že toto je důležité.
Chtěla bych panu zpravodaji poděkovat za značné úsilí, které vyvinul při přípravě tohoto velmi komplexního odborného dokumentu, neboť statistické záležitosti jsou obvykle pro všeobecnou veřejnost málo zajímavé a neatraktivní. Proto se i rozprava o této problematice koná poměrně pozdě. Velmi mě těší přítomnost pana Frattiniho, i když statistické záležitosti obvykle patří do pravomoci pana Almuniy. Mluvíme tu však o rozsáhlých databázích, jejichž používání, bezpečnost a řízení musí být jasně vymezené. Věřím, že pan Almunia ví o všech problémech, které zažíváme v souvislosti s různými databázemi, jejich používáním, bezpečností a možností jejich zneužití. Zpráva se zabývá několika body, které by mohly pomoci vyhnout se podobným problémům.
Je tu ještě jedna věc, která mě těší: dokument přinese zlepšení transparentnosti v řídicích administrativních funkcích. Podle mě je to velmi důležité; takový druh informací by měl být přístupný široké veřejnosti.
Na druhé straně , jako představitelka Skupiny Aliance liberálů a demokratů za Evropu si nemohu pomoci - znepokojuje mě, že jsme před chvílí diskutovali o velkém množství dokumentů spojených se získáváním statistických údajů, zahrnujících různé činností v odlišných registrech. Čím dál méně se přihlíží k zisku - na poměr mezi ziskem a výdaji na sběr údajů.
Jako ekonomka chápu význam těchto údajů pro určování hospodářské politiky, pro rozhodovací proces - dokonce i v souvislosti s bezpečností je dobré znát různé aspekty nadnárodních společností a jejich působení v rámci EU, v rámci členských států.
Jako představitelka Litvy, hraniční země, hraniční země EU, ho chápu až příliš dobře. Přece jen, na začátku mého funkčního období se hodně mluvilo o potřebě analyzovat, kolik tyto statistiky stojí, a vypracovat příslušné výpočty. Některé členské státy byly k tomu odhodlané. Například Nizozemsko takovou analýzu udělalo.
Bohužel tato iniciativa šla do ztracena. Mohu jen litovat, že se v tomto případě nemyslelo na odhad břemene spočívajícího na podnicích a možnosti jeho zmírnění. Mohly se vytvořit různé evropské výběrové skupiny jako modely, přičemž by se analyzovala statistická základna pro celou Evropu.
zpravodaj. - (DE) Vážená paní předsedající, když už mě paní Lullingová oslovila přímo, dovolte mi říct, že pokud jiní dělají věci špatně, my si z nich proto ještě nemusíme brát příklad. Vědomí, že jednání v národních parlamentech se ještě stále vedou v takovouto hodinu, nebo dokonce ještě později, na naší nepříjemné situaci nic nemění. Je trpké zjistit, že zatímco někdo se snaží překládat reformní návrhy, někdo jiný je neustále maří odvolávaje se na jiné skutečnosti.
Mým druhým bodem je toto: nedošlo k žádnému prodlení, paní Lullingová. Došlo nanejvýš k nedorozuměním. Zdržení, o kterém jsem se zmiňoval, bylo způsobené nešťastnou shodou okolností, když bylo potřebné řešit více otázek současně.
Pokud jde o třetí bod, stojím si za svým. Jsem přesvědčený, že z politického a jistě i z demokratického hlediska není rozumné vést takzvané rozpravy v tuto pozdní dobu a těším se, že pana komisaře opět uvidím spolu s naším společným přítelem panem Stafflerem v hotelu Laurin v Bolzanu a že povedeme dialog tam. Domnívám se, že je velmi pravděpodobné, že politického pokroku dosáhneme spíš při té příležitosti než zde, vzhledem k tomu, že jsme tu už jen tři a pan komisař - ano, dovolte, abych to zopakoval, jen tři - a společně vedeme pseudorozpravu v tuto nemilosrdnou hodinu.
(DE) Vážená paní předsedající, pan zpravodaj tvrdí, že za prodlení nebyl zodpovědný. S naprostou jistotou tvrdím, že byl! Byl zodpovědný i za zmatky ve výboru a já k tomu už skutečně nemám co dodat.
Vážená paní předsedající, ráda bych podotkla ještě jednu věc, a sice že důvodová zpráva, kterou zpravodaj vypracoval, obsahuje poznámky, které naprosto nepatří k tématu ani kontextu jeho zprávy. Zpravodajovy osobní názory na...
Jste předsedkyní pracovní skupiny. Musím říct, že osobní názory zpravodaje na důchody vyplácené našim úředníkům nemají místo v úředním dokumentu, který vydává tato instituce. Byla bych ráda, kdyby se toto dostalo do záznamu.
Dalším bodem programu je výroční zpráva o aktivitách Evropského veřejného ochránce práv za rok 2006, kterou jménem Petičního výboru předkládá Luciana Sbarbati.
S potěšením dnes ráno vítáme veřejného ochránce práv a paní komisařku Wallströmovou.
veřejný ochránce práv. - Vážená paní předsedající, rád bych poděkoval váženým poslancům, že mi poskytli příležitost představit Parlamentu výroční zprávu za rok 2006. Za výbornou zprávu bych též řád poděkoval zpravodajce paní Sbarbatiové a Petičnímu výboru.
V mé zprávě je zaznamenán průběh řešení stížnosti, podpora řádné správy a informace o úloze veřejného ochránce práv. V roce 2006 jsem dostal 3 830 stížností. To znamená, že celkový počet stížností se ustálil přibližně na úrovni 53 % nárůstu v roce 2004.
S potěšením vás informuji, že se podíl stížností náležejících do pravomoci zvýšil. Z toho lze usuzovat, že občané jsou lépe informováni o mé pravomoci a o pravomocích mých národních a regionálních kolegů v rámci evropské sítě veřejných ochránců práv, která se tak přiměřeně posiluje ve prospěch všech zúčastněných subjektů.
V roce 2006 se vedlo celkem 586 vyšetřování. Z nich se 66 % týkalo Komise. Vezmeme-li v úvahu, že Komise je institucí EU, se kterou mají občané nejvíce skutečných kontaktů, je přirozené, že bude hlavním cílem vyšetřování.
V roce 2006 se v 250 případech rozhodlo o ukončení vyšetřování. V 95 případech se nezjistil nesprávný úřední postup. Toto zjištění není pro stěžovatele vždy negativní, pokud získá od příslušné instituce úplné vysvětlení. Ani když není zjištěn nesprávný úřední postup, je možné určit možnosti zlepšení kvality řádné správy ze strany institucí. Pokud tomu tak je, poukážu na ně níže v připomínce.
Mnoho případů vyšetřování vede k řešení, které je uspokojivé jak pro stěžovatele, tak pro instituci, vůči které byla stížnost vznesena. V roce 2006 vyřešily příslušné instituce ke spokojenosti stěžovatelů 64 případů.
Vždy, když je zjištěn nesprávný úřední postup, snažím se dosáhnout, pokud je to možné, smírného řešení. Třech smírných řešení bylo dosaženo v roce 2006 a uvažuje se o dalších 27 návrzích na taková řešení příslušnou institucí do konce roku.
Pokud není možné dohodnout se smírným způsobem, uzavřu případ s kritickou poznámkou nebo vypracuji návrh doporučení. Kritická poznámka je vhodná v případě, že příslušná instituce nemůže odstranit nesprávný úřední postup. Rád bych zdůraznil, že kritika se snaží být konstruktivní a jejím cílem je vyhnout se podobným případům nesprávného úředního postupu v budoucnosti. V roce 2006 jsem tímto způsobem uzavřel 41 vyšetřování.
Abychom mohli ještě lépe monitorovat účinek kritiky a rady, začal jsem letos provádět studii, která má za úkol sledovat všechny kritické poznámky v roce 2006 a také 38 případů, které v tom samém roce obsahovaly další postřehy. Výsledky těchto studií by měly poskytnout zúčastněným institucím další povzbuzení ke zlepšení postupů a rozvoji kultury služeb pro občany.
V případech, kdy je možné odstranit nesprávné úřední postupy, obyčejně vypracuji návrh doporučení pro instituci, která musí odpovědět prostřednictvím podrobného posudku. V roce 2006 bylo vypracováno 13 návrhů doporučení.
Pokud instituce neodpoví na návrh doporučení uspokojivě, posílám Evropskému parlamentu zvláštní zprávu. V roce 2006 byly vypracovány dvě zvláštní zprávy. První se týkala odpovědnosti Rady za výběr jazyků používaných na internetových stránkách předsednictví. Druhá vyzývala komisi, aby náležitě vyřešila stížnost na porušení právních předpisů týkajících se služeb v oblasti sportovních sázek. Těší mě, že Komise reagovala na tuto zprávu rychle a pozitivně.
S ohledem na podporu a posílení řádné správy bych rád zdůraznil nový prvek ve výroční zprávě, který se týká tzv. vzorových případů osvědčených postupů institucí zjištěných při vyšetřování jednotlivých otázek.
Rád bych připomněl některé další aktivity, které jsem realizoval v roce 2006 s cílem zabezpečit co možná nejlepší služby občanům.
Především jsem podepsal memorandum o porozumění s evropským inspektorem ochrany údajů. Úkolem naší dohody je zaručit důsledné řešení stížností souvisejících s problematikou ochrany údajů a vyhnout se zbytečnému zdvojení.
Tato dohoda mi umožňuje využívat odborné zkušenosti inspektora prostřednictvím konzultací v případech, kdy text nařízení o ochraně údajů a existující judikatura nechávají prostor na rozdílné pohledy. Tento způsob se mi osvědčil jako užitečný mechanismus při řešení případů, ve kterých bylo třeba sloučit právo na přístup k dokumentům s právem na zachování soukromí.
Podepsal jsem také dohodu se španělskou vládou, na základě které mohou občané podávat stížnosti evropskému veřejnému ochránci práv ve Španělsku v kterémkoli z úředních jazyků. Tím jsem propojil svou praxi se závěry Rady z června 2005, které umožňují používání těchto jazyků s cílem ulehčit komunikaci španělských občanů s institucemi EU.
Vážení poslanci, jsem vděčný za podporu práce evropského veřejného ochránce práv, kterou vyjádřila paní Sbarbatiová ve zprávě, a rád bych Parlament informoval, že na základě požadavku uvedeného v této zprávě se již podílím na přípravě podkladů pro memorandum o porozumění s Evropskou investiční bankou.
Vzhledem k tomu, že za provádění evropského práva nesou z velké části odpovědnost vlády členských států, budu pokračovat v rozvoji spolupráce prostřednictvím evropské sítě veřejných ochránců práv. Jsem rád, že vás mohu informovat, že se minulý týden právě v této budově konalo šesté setkání sítě. Na závěr tohoto úspěšného setkání jsme se dohodli a přijali stanovisko, jehož cílem je zvýšit informovanost o evropském rozměru práce národních a regionálních veřejných ochránců práv, a objasnit služby, které poskytují lidem stěžujícím si na záležitosti patřící do práva EU.
Věřím, že dobrovolná spolupráce veřejných ochránců práv, která se vykrystalizovala v prohlášení, bude důležitým a narůstajícím příspěvkem ke schopnosti Evropské unie dodávat konkrétní výsledky cestou zabezpečení, aby občané mohli využít svého práva v každodenním životě a aby problémy byly řešeny způsoby blízkými občanům.
Funkce evropského veřejného ochránce práv byla založená s cílem přiblížit Unii občanům a dát správě EU "lidskou tvář". Základním aspektem naší instituce je, že veřejný ochránce práv je osobou, která osobně komunikuje s občany, zkoumá jejich případy a snaží se vyřešit jejich problémy a stížnosti.
Každá taková "mikrokomunikace" vytváří příležitost k budování důvěry mezi občany a institucemi. Abychom tohoto cíle dosáhli, budeme pokračovat v podpoře konstruktivního dialogu s institucemi a budeme se snažit poukazovat na problémy tak, aby instituce mohly svůj výkon zlepšit.
Způsob, jakým veřejná správa reaguje na stížnosti, je klíčovým opatřením jejího zaměření se na občana. V mnoha oblastech byl zaznamenán pokrok, ale v roce 2006 se, bohužel, zvýšil počet případů, které jsem musel uzavřít s kritickou poznámkou.
To může být důvodem obav pro každého, kdo se snaží zlepšit vztahy mezi EU a občany. Stížnosti poskytují možnost napravit věci a prokázat, že příslušná instituce skutečně respektuje základní právo občanů na řádnou správu.
Nejsem si jist, že se občané lehce smiřují s prohlášeními, které instituce často činí v souvislosti s touhou dostat se "blíže k občanovi" a být "otevřenější", když ve skutečnosti právě tyto instituce často nezvládnou přijmout možnosti poskytované jim veřejným ochráncem práv ke zlepšení vztahů a zlepšení transparentnosti. Přesto jsem pozitivně naladěn a povzbuzuje mě mnoho náznaků, že v tomto roce 2007 je výrazně větší ochota přijmout možnosti řešení stížností.
Taková spolupráce je nevyhnutelná, protože veřejný ochránce práv sám uspět nemůže. Zajistit špičkovou úroveň správy je úloha, se kterou se spolu s institucemi EU musíme vyrovnat. Splnění slibů, poskytování náležitých nápravných mechanismů, poučení se z vlastních chyb, otevřená spolupráce a kontrola ze strany veřejnosti - to jsou důležité nástroje k budování důvěry.
Evropský veřejný ochránce práv musí též důsledně a systematicky spolupracovat se svými národními a regionálními kolegy, aby zabezpečil plné dodržování práv občanů v Unii. Závěrem bych rád řekl, že veřejný ochránce práv se musí nadále přibližovat občanům, aby občané byli informování o jeho službách.
S podporou a radou Parlamentu se budu nadále snažit o rozvíjení dosažených cílů a skutečně plnit svůj institucionální mandát, jehož cílem je přiblížit Unii občanům a dát správě EU "lidskou tvář".
Dámy a pánové, konference předsedů přijala jednomyslné rozhodnutí, které vám předkládám a odvolávám se především na Radu.
V kontextu úvah o návrhu komise na změnu a doplnění nařízení o financování evropských politických stran včera Výbor stálých zástupců rozhodl rozdělit návrh Komise na dvě části a přijmout potřebné pozměňovací návrhy k nařízení o rozpočtových pravidlech v samostatném právním nástroji, který bude vytvořen na právním základě vztahujícím se k pozměňovacím návrhům k nařízení o rozpočtových pravidlech.
To by znamenalo, že klíčové prvky tohoto legislativního procesu by byly vyňaty z oblasti parlamentního spolurozhodování a Komise, v rozporu se svým přesvědčením, by musela připravit nový návrh a bylo by nutné nebo minimálně by se doporučovalo konzultovat s Účetním dvorem.
Evropský parlament vyzývá Radu, aby zvážila své rozhodnutí. Pozměňovací návrhy k nařízení o politických stranách navržené Komisí musí překonat praktické problémy, které vznikly při jeho uplatňování. Měly by též umožňovat pokračovat v podpoře rozvoje politických nadací na evropské úrovni, která hraje významnou úlohu při otvírání politických procesů kontrole veřejnosti. Z těchto důvodů je nezbytné, aby navrhované nařízení nabylo účinnosti co nejdříve.
Dne 22. října přijal Výbor pro ústavní záležitosti zprávu vyjadřující ochotu najít s Radou kompromis pro přípravu podmínek k rychlému přijetí navrhovaného nařízení.
Rozdělení tohoto nástroje stálými zástupci toto úsilí překazilo. Je právně zbytečné, podkopává právo iniciativy Komise, zmenšuje práva Parlamentu a pravděpodobně způsobí výrazné zpoždění.
Jménem konference předsedů vyzývám Radu, aby vrátila rozhodnutí stálých zástupců na ministerskou úroveň.
Byl jsem vyzván, abych dokončil řeč, ale pak nebude prostor na diskusi.
předseda Výboru pro ústavní záležitosti. - (DE) Vážený pane předsedo, jsem vám velmi vděčný za vaše prohlášení, a též jsem vděčný konferenci předsedů. Vyloučení Evropského parlamentu - shromáždění lidí na evropské úrovni - z legislativního procesu souvisejícího s nařízením o evropských politických stranách je velmi závažné. Týká se to skutečně nás všech bez ohledu na naši stranickou příslušnost. Je nemyslitelné, aby byrokracie na některých ministerstvech financí, a pak vlády, rozhodovaly o těchto otázkách místo shromáždění zástupců občanů EU. Neměli bychom to trpět! Co se týče rozpočtu na rok 2008, dovolte mi říci, že národní vlády mají přání, která dokáží splnit jen spolu s námi. Při řešení rozpočtu na rok 2008 by měl Parlament mít na paměti včerejší rozhodnutí Rady, pokud jde o nařízení o evropských politických stranách. Děkuji za vaše prohlášení. Tuto otázku jsme ještě nevyřešili.
místopředsedkyně Komise. - Vážený pane předsedo, pokud tato sněmovna rozuměla tomu, co jste řekl, výbor Coreper se rozhodl rozdělit návrh Komise na dva právní dokumenty: nařízení podle článku 199, na které se vztahuje spolurozhodování, o politických nadacích a kampaních a nařízení podle článku 279, které představuje konzultaci Parlamentu a Účetního dvora při finančních výjimkách.
Komise byla proti rozdělení návrhu z právních, ale i politických důvodů. Rozhodnutí představuje nejasnosti, pokud jde o načasování, chceme-li, aby návrh nabyl účinnosti před koncem roku a aby nadace mohly plně fungovat před začátkem roku 2009. To je hlavní myšlenka celého návrhu. Též si myslíme, že celý návrh je potřeba schválit spolurozhodovacím postupem podle článku 199 smlouvy. Proto je nám líto, že výbor Coreper proti vůli Komise rozhodl snížit úlohu Parlamentu v otázce, která úzce souvisí s parlamentní věcí, především s financováním politických stran.
Pouze 36 hodin po té, co Výbor pro ústavní záležitosti schválil velkou část návrhu Komise, se výbor Coreper rozhodl jít jinou cestou než Komise a Parlament.
Náš cíl však, doufám, zůstává stejný: schválení podstaty našeho návrhu před koncem tohoto roku.
Dámy a pánové, dříve než přejdeme k rozpočtu, mám pro vás ještě jedno oznámení. Dnes ráno - ve čtvrtek 25. října - konference předsedů na svém zasedání jednomyslně rozhodla o laureátovi Sacharovovy ceny. Za svou oddanost všem obětem v Dárfúru, na které se příliš dlouho zapomínalo, se konference rozhodla udělit cenu Sálíhu Mahmúdovi Usmánovi.
Víc než 20 let pan Usmán, právník zabývající se lidskými právy a člen Súdánské organizace proti mučení, bránil nespočetné oběti konfliktu v Dárfúru, které byly svévolně uvězněny, vyhnány z domovů a mučeny nebo čelily trestu smrti. Jeho místo v súdánském parlamentě mu teď umožňuje upoutat pozornost mezinárodního společenství na jejich záležitosti, někdy za cenu velké osobní oběti.
Pan Usmán prosazuje dialog a spravedlnost vůči násilí a tyranii. Bez demokracie neexistuje spravedlnost. Udělením Sacharovovy ceny panu Sálíhu Mahmúdovi Usmánovi by Evropský parlament rád podpořil práci tohoto odvážného muže, který se stal hlasem Dárfúru, a jeho prostřednictvím podpořil zavedení právního řádu v Súdánu.
Formální udělení ceny proběhne v úterý dne 11. prosince ve Štrasburku.
Kromě toho bych vás rád informoval, že konference předsedů se též jednomyslně shodla na tom, že bychom měli zvážit přiměřený způsob vyznamenání zavražděné ruské novinářky Anny Politkovské a...
... konference předsedů na svém dalším zasedání rozhodne o formě projevu úcty.
Je pro mne velkým potěšením uvítat delegaci poslanců parlamentu Tádžické republiky, Madžlisi Oli, kteří zaujali svá místa v čestné galérii.
Členové delegace přijeli do Štrasburku na jednání se svými evropskými protějšky v rámci třetího meziparlamentního setkání Evropského parlamentu s Madžlisim Olim. Je to poprvé, co se meziparlamentní setkání koná ve Štrasburku.
Pana Makhkamboya Azimoviče Makhmudova doprovází pan Nosir Jusupovič Salimov a pan Gulkhoja Gangibekov.
Doufám, že pobyt této delegace v Evropské unii bude příjemný a úspěšný.
1. Návrh souhrnného rozpočtu Evropské unie - Rozpočet 2008 (hlasování)
Vážený pane předsedo, před začátkem hlasování bych chtěl učinit toto prohlášení.
Jak víte, Rozpočtový výbor hlasoval o více než 1 600 pozměňovacích návrzích k návrhu rozpočtu na rok 2008. Nevyhnutelně to znamená malé množství technických úprav a tímto žádám, aby byly zahrnuty do hlasování pléna.
Po hlasování podal Rozpočtový výbor žádost o opětovné předložení těchto čtyř pozměňovacích návrhů:
pozměňovací návrh č. 990: + 1,53 mil. EUR v položce 16 03 04, pouze vázané rozpočtové prostředky;
pozměňovací návrh č. 24: v položce 15 05 55, pouze vázané rozpočtové prostředky, námitky a připomínky jako v pozměňovacím návrhu č. 938;
pozměňovací návrh č. 989: + 1 mil. EUR v položce 16 03 02, pouze vázané rozpočtové prostředky a + 1 mil. EUR při platbě rozpočtových prostředků;
pozměňovací návrh č. 1043: + 1 mil. EUR v položce 15 06 06, pouze vázané rozpočtové prostředky a + 1 mil. EUR na platby rozpočtových prostředků, plus další připomínky z pozměňovacího návrhu č. 25 s částkou 1 mil. EUR místo 1,5 mil. EUR.
Tyto technické změny a specifikace se řešily a schválily na zasedání Rozpočtového výboru dne 11. října 2007.
Pokud jde o Frontex, byla stanovena technická chyba při hlasování výboru o připomínkách. Správná úprava připomínek je obsažená v pozměňovacím návrhu 1133, který je připojen k hlasovacímu seznamu.
Závěrem, připomínky přijaté v pozměňovacím návrhu 634 se neobjevují v pozměňujících návrzích 1018 v rozpočtové položce 15 02 02 05; 934 v rozpočtové položce 09 06 01; 938 v rozpočtové položce 15 05 55 a 940 v rozpočtové položce 17 02 02. A v rozpočtové položce 09 03 03 by správná hodnota vázaných rozpočtových prostředků měla být 5 a platba rozpočtových prostředků 4,85.
Navíc jsme včera na zasedání koordinátorů diskutovali a v souladu s jejich rozhodnutími doporučuji zamítnut pozměňovací návrh č. 752 a hlasovat ve prospěch pozměňovacího návrhu 610 v položce 16 02 02 (akce v multimediální oblasti), a převzít námitku z pozměňovacího návrhu 752 a zamítnut pozměňovací návrh č. 1044 a hlasovat pro pozměňovací návrh č. 32 v položce 16 02 03.
(FI) Vážený pane předsedo, pokud jde o pozměňovací návrh č. 878, týká se zkušebních projektů a byl schválen. Výbor se všeobecně shodl, že bychom měli přidat všechny změny v pozměňovacím návrhu 822 do odůvodnění. Pozměňovací návrhy jsou v podstatě stejné, ale menší změny se provedly v pozměňovacím návrhu 822 v porovnání s odůvodněními k předcházejícímu pozměňovacímu návrhu a navrhuji hlasovat v případě pozměňovacího návrhu č. 822 pouze pro odůvodnění. .
Děkuji pane Virrankoski. Bylo mi řečeno, že se to zamýšlí, ale paní De Keyserová si opět požádala o možnost promluvit.
(FR) Vážený pane předsedo, jsem trochu nervózní, protože vidím, že v pozměňovacím návrhu 231 jsme hlasovali pro Evropskou nadaci na zlepšování životních a pracovních podmínek. Jsem si jista, že je potřeba vysvětlení!
Pane předsedo, chtěl bych navrhnout, abychom hlasovali jen o rezervách a jsem pro zrušení rezervy, máme-li k dispozici všechny informace, které jsme si vyžádali.
Pane předsedo, rád bych sněmovně připomněl, že jde o pozměňovací návrh k programu společného sportu pro speciální olympiádu.
Pane předsedo, myslím si, že položka 15 05 55 je zahrnutá v mém předcházejícím prohlášení, proto o ní nemusíme hlasovat.
Pane Virrankoski, zůstává tu ještě otázka rezervy. Nemusíme hlasovat o první části, ale musíme hlasovat o druhé části, tj. o rezervě.
Pane předsedo, ve svém prohlášení jsem uvedl, že "rezervy a připomínky jako v pozměňovacím návrhu 938".
Pane předsedo, toto je též zahrnuto v mém předcházejícím prohlášení.
Pane předsedo, co se týče položky 16 02 02, doporučuji zamítnout pozměňovací návrh č. 752 a schválit pozměňovací návrh č. 610 a převzít rezervu z pozměňovacího návrhu č. 752. Proto bych chtěl požádat, abychom nejprve hlasovali o pozměňovacím návrhu 610 a potom o námitce z pozměňovacího návrhu 752.
4. Uznávání podmíněných trestů, alternativních sankcí a podmíněných odsouzení a dohled nad nimi (hlasování)
zpravodajka. - Pane předsedo, kvůli objasnění textu bych chtěla navrhnout ústní pozměňovací návrh k mému pozměňovacímu návrhu č. 2.
Navrhuji vyškrtnout slovo "nepřijatelné". Pak by znění pozměňovacího návrhu bylo následující: "při jasném porušování základních práv stanovených ve smlouvách Evropské unie." Politické skupiny už byly informovány.
zpravodaj. - (DE) Pane předsedo, jménem všech demokraticky smýšlejících lidí mám žádost. Pro poslance Evropského parlamentu je neakceptovatelné mít přezdívku "rakovina Evropy", jinými slovy jmenovat se podle smrtelné nemoci. Urážka, o které včera hovořil pan Schulz se nestala v Budapešti, ale v Bruselu. Ve svém projevu na plenárním zasedání tohoto Parlamentu popsal poslanec Evropského parlamentu kritiky EU jako rakovinu. Vzpomínaným poslancem je Othmar Karas, místopředseda skupiny PPE. Řekl to na plenárním zasedání dne 10. října 2007.
Jediné, co k tomuto bodu řeknu je, že poslanci Parlamentu by vždy měli jít příkladem jak slovem, tak skutkem.
(DE) Vážený pane předsedo, chtěla bych říci několik slov k tomuto pozměňovacímu návrhu. Musela jsem v něm učinit opravu a žádám pana Schöpflina a ostatní poslance, aby hlasovali pro, protože v původním textu byla chyba. 1992 není správný rok. Ponechali bychom chybu v doporučení, kdybychom nehlasovali o pozměňovacím návrhu pana Kacina. Dovolte nám, prosím, hlasovat pro tento pozměňovací návrh.
zpravodaj. - Pane předsedo, mám ústní pozměňovací návrh k bodu 29, protože je třeba určitou část vymazat. V anglické verzi se musí vymazat slova "oba subjekty". V opačném případě by rozdělené hlasování nemělo smysl.
Pane předsedo, mám procedurální námitku na základě článku 166, který říká, že poslanec má nejprve upřesnit, na který článek se odvolává. Já se odvolávám na tento článek.
Rozumím, že jste přerušil pana Martina předtím, než měl šanci dokončit co chtěl říci. Hovořil o včerejšku.
Včera pan Schulz učinil dlouhé politické prohlášení aniž by uvedl článek, na základě kterého hovoříl. Předsedající mu to umožnil, zatímco pan Martin byl přerušen.
Myslím, že zde existuje zaujatost a dvojí metr, kde ti, kdo jsou pro EU, mají dovoleno říkat co chtějí a ti, kteří jsou proti, jsou přerušováni.
Dnes předsedám já a vždy se snažím uplatňovat jednací řád podle předpisů.
(ES) Pane předsedo, dříve než přistoupíme k hlasování o zprávě pana Cappata, bych rád Parlamentu vysvětlil, že se do španělské verze vloudila chyba: v odst. 1 písm. b) na třetím řádku od konce zní text "provádění pilotních projektů", zatímco autentickou verzí je verze anglická, která zní (EN) "hledání možností".
Děkuji vám za důkladné prohlédnutí textu. Samozřejmě se to opraví.
zpravodaj. - (IT) Pane předsedo, dámy a pánové, nejprve bych vám chtěl prominout špatnou výslovnost mého jména a za druhé, pokud jde o pozměňovací návrh č. 4, bych chtěl navrhnout, aby se zachovala tzv. faktická část pozměňovacího návrhu, tj. pouze první část.
"poněvadž se ve zprávě Mezinárodního úřadu pro kontrolu narkotik uvádí, že světová nabídka opiátů pro lékařské účely je nadměrná",
(IT) - Pane předsedo, dámy a pánové, pozměňující návrh by měl končit zde; pokud nejsou žádné námitky, budeme takovému případu příznivě nakloněni.
zpravodaj. - (IT) Pane předsedo, dámy a pánové, omlouvám se, opět jde o faktické nahrazení; poněvadž se cituje afghánský zákon, náležité znění zákona je třeba nahradit:
"poněvadž se v afghánské ústavě uvádí, že stát zabráni jakémukoliv pěstování a pašování narkotik a poněvadž afghánský protidrogový zákon z roku 2005 upravuje možnost povolené produkce a distribuce kontrolovaných látek v Afghánistánu;"
písemně. - Nesouhlasíme s neustálým rozšiřování rozpočtu EU, který už dnes je příliš rozsáhlý a velká část zdrojů jde na nesprávné účely. Zdá se, že v současnosti existuje vzájemný vztah mezi novými cíli Unie a požadavky na financování Evropskou unií.
To znamená nové požadavky členských států na platby, ale také že se nové zdroje převedou do systému, který je byrokratický, neúčinný a komplikovaný. V současnosti je též příliš zaměřen na odvětví zemědělství, zahraniční politiku a vojenské projekty, nedostatečně je zaměřený na životní prostředí a sociální projekty. Existuje však mnoho vhodných iniciativ financovaných z rozpočtu a my podporujeme rozumné změny existujících prostředků. Rozhodli jsme se podpořit zvláštní pozměňovací návrh 945, poněvadž kromě jiných věcí zahrnuje též pomoc Palestině, i když tento pozměňovací návrh má i jiné aspekty, se kterými nesouhlasíme.
, písemně. - Naprosto nesouhlasím s tím, aby se evropské zdroje používaly na pěstování tabáku v Evropské unii. Každý rok zbytečně umírá půl miliónu občanů EU kvůli závislosti na tabáku. Nemůžeme pokračovat v subvencování pěstování tabáku v EU.
písemně. - (SV) Rozhodl jsem se v plném rozsahu hlasovat ve prospěch návrhu rozpočtu Rady na rok 2008 a tím proti jakémukoli zvyšování výdajů navrhovaných Evropským parlamentem. Není příliš šťastný nápad, že si Parlament přeje financovat projekt Galileo z rozpočtu Společenství. Pokud se ukáže, že soukromí operátoři vycouvají z důvodu problémů se ziskovostí, EU ponese následky a přeruší projekt nebo umožní zainteresovaným členským státům připojit se, jako se to stalo s Boeingem. Byl jsem též zapojen do problematiky zrušení dotací výrobcům tabáku a na podporu výroby vína a je mi velmi líto, že Parlament není připraven podpořit tyto návrhy.
(HU) Děkuji Vám, vážený pane předsedající. Žádný rozpočet není samozřejmě dokonalý, ale přesto se musíme snažit vynakládat společné zdroje správným a do budoucnosti orientovaným způsobem. Větší část rozpočtu Evropské unie se naneštěstí vynakládá podle stejných podmínek jako v minulosti. Proto je důležité zajistit, aby některé finanční prostředky byly směrované do budoucnosti, na výzkum, rozvoj a vědu. Stále je třeba vyřešit financování Evropského technologického institutu, protože Komise navrhla překlenovací řešení ve výši maximálně 308 milionu EUR. Budapešť by byla ideálním místem pro Evropský technologický institut, vzhledem k vynikajícím výsledkům z výzkumu a vědeckou odbornost, kterou získala v boji proti změnám klimatu. To je další důvod, proč bych rád viděl usnesení k problematice financování. My Maďaři jsme schopni zabezpečit vhodné místo pro institut, který má skromnou, ekonomickou velikost, ale je velmi přísný, pokud jde o intelektuální základnu.
(LT) Dnes jsme dokončili první čtení rozpočtu EU na rok 2008 a hlasovali jsme v jeho prospěch. Podle rozpočtu bude v roce 2008 víc než 129 miliard EUR vyčleněno na závazky a víc než 124 miliard EUR na platby.
V porovnání s návrhem Evropské komise bychom rádi zvýšili alokaci plateb na další rok z 0,94 na 0,99 % hrubého domácího důchodu Evropské unie.
Ráda bych zdůraznila, že toto zvýšení je zcela oprávněné a souvisí s rozvojem důležitých projektů, jako je satelitní navigační systém Galileo a projekt Evropského technologického institutu.
Podle mého názoru vyčlenění dodatečných fondů na naše závazky v Kosově a Palestině - tj. na realizaci čtvrté kategorie (EU jako globální hráč) - je velmi důležité.
, písemně. - (NL) Oba zpravodajové pro rozpočet EU, pan Virrankoski i pan Itälä, správně pochopili kritickou položku zvýšení sumy na rok 2008. Rád bych k tomu řekl svůj názor.
Evropský parlament se naneštěstí rozhodl vynakládat větší množství prostředků v příliš mnoha případech. Proto mám problém s body 2 a 4 ve zprávě pana Virrankoskiho. To není vhodné v Evropské unii, která se chce soustředit na oblasti, ve kterých je klíčovou úlohou užitek.
A nakonec, dalším problémem, který ztěžuje schválení zprávy pana Virrankoskiho, je pozměňovací návrh č. 2 skupiny socialistů. Tento pozměňovací návrh navrhuje, aby se do stanoviska Parlamentu zahrnuli sexuální a reprodukční práva. Samozřejmě to nezahrnuje umělé přerušení těhotenství. Pojem sexuální a reprodukční práva proto není vhodný.
písemně. - (SV) Dnes jsme my, švédští sociální demokraté, hlasovali o rozpočtu EU na rok 2008.
Myslíme si, že přijatý návrh je dobrým kompromisem a i když jsme v určitém směru prohráli, plně tento návrh podporujeme.
Hlasovali jsme pro snížení dotací na zemědělský vývoz, ale myslím si, že je nerozumné hlasovat ve prospěch úplného a okamžitého zrušení pomoci.
Též jsme hlasovali proti pokračování dotací výrobcům tabáku a pro omezení počtu parlamentních zasedání ve Štrasburku.
Pokud jde o program Daphne (ochrana dětí, žen a mladých lidí před násilím), hlasovali jsme pro zvýšení vyčleněných finančních prostředků na úroveň návrhu Komise. Byli jsme však připraveni hlasovat pro další financování, ale neměli jsme příležitost, poněvadž se o pozměňovacím návrhu nehlasovalo.
V usnesení pana Virrankoshiho jsme my, švédští sociální demokraté, hlasovali proti pozměňovacímu návrhu, který kromě jiného vyzýval Komisi, aby žádní farmáři nedostali více než 50 000 EUR ročně formou přímé pomoci z EU. Tato diskuse právě probíhá, proto souhlasíme s duchem návrhu, ale nepovažujeme za vhodné stanovit teď konkrétní částku nebo konkrétní podmínky.
písemně. - (PT) Jak jsme zdůraznili, přestože rozpočet obsahuje aspekty, které zlepšují návrh Rady a Komise, a nakonec jsme návrh souhrnného rozpočtu na rok 2008 schválili v prvním čtení EP, nesplňuje to, co bylo slíbeno v roce 2008 ve víceletém finančním rámci na roky 2007 až 2013.
Zároveň jako jsou do rozpočtu EU vnesena omezení, jsou stanovené jeho priority jako konkurenční politika (příkladem je postupné skreslování strukturální politiky a její umístění do Lisabonské strategie) a uplatňování vnitřní bezpečnosti a imigrační kontroly na úrovni Společenství a vnější politiky EU, která podporuje intervenci a militarizaci mezinárodních vztahů.
Je však třeba si všimnout schválení návrhů, které jsme uvedli, tj.:
zvýšení sumy strukturálních fondů, POSEI (Azory a Madeira) a PROGRESS (rovnost mužů a žen);
podpora spolupráce zemědělských sdružení a jiných venkovských aktivit, malého a rodinného zemědělství;
zvýšení o 2 mil. EUR pro program na kompenzaci dodatečných nákladů, které vznikly při obchodování s určitými rybářskými výrobky z nejvzdálenějších regionů, což představuje zvýšení o 570 000 EUR pro autonomní oblasti Madeira a Azory.
písemně. - (RO) Podporuji rozpočet Evropské unie v jeho současné formě z několika důvodů. Snížení o 553 milionů EUR v zemědělství, které učinila Rada, bylo znovu zavedeno a rezerva vytvořená na administrativní fondy Komise je oprávněná vzhledem ke zpoždění při schvalování sektorových operačních programů a programů rozvoje venkova. Při druhém čtení evropského rozpočtu by Rada ministrů neměla provádět dodatečné snižování zemědělských či strukturálních fondů.
Pozměňovací návrh předložený na plénu omezující příjem zemědělců na maximálně 50 000 EUR ročně je neoprávněný. Tato umělá překážka by zabránila nejlepším zemědělcům rozvíjet svou práci se ziskem. Kromě toho by takovéto omezení přispělo k rozložení zemědělské práce a ke snížení evropské zemědělské konkurenceschopnosti. Z tohoto důvodu odmítám pozměňovací návrh s takovýmto opatřením.
Rozpočet na rok 2008 ve formě, kterou přijímáme dnes, je rozpočtem díky jemuž jsou instituce Evropské unie zodpovědné. Podporuji návrh převést 49 milionů EUR z fondů vyčleněných do rezerv Komise, pokud nepředloží jednoznačnou zprávu o politice lidských zdrojů, především pokud jde o nábor nových zaměstnanců ze zemí, které se nedávno připojily k Evropské unii - Rumunska a Bulharska.
členka Komise. - Vážený pane předsedající, statut evropské soukromé společnosti je pravidelně na programu Evropského parlamentu a též, jak jistě víte, na programu Výboru pro právní záležitosti. Mnohé argumenty při těchto rozpravách ukázaly, že statut evropských soukromých společností by mohl přinést výhody malým a středním podnikům a též byla podpořena myšlenka konzultací s akcionáři.
Komise uznává, že je potřeba upravit regulační rámec s cílem umožnit malým a středním podnikům co nejlépe využívat rostoucí integrované evropské trhy. Potřebujeme ulehčit a snížit ceny pro malé a střední podniky, aby mohly vykonávat svou činnost přeshraničně. Důležité je přijmout kroky, které těmto společnostem pomohou plně využívat výhod jednotného trhu.
Růst malých a středních podniků je rozhodující, jak všichni víme, pro konkurenceschopnost evropského hospodářství a Komise vidí, že statut evropských soukromých společností by ulehčil růst malých podniků za hranice jejich národa. Poskytnutí této možnosti by vytvořilo víc možností výběru pro společnosti a neuvalilo by na ně další břemena.
Dost by se snížily náklady vynakládané na plnění pro společnosti, které chtějí působit v několika členských státech. Pokud by se toho dosáhlo, malé a střední podniky by měli lehčí přístup na nové trhy. Komise si proto uvědomuje důležitost statutu evropských soukromých společností pro členské státy Evropské unie a evropské podnikatele.
Mohu vás ujistit, že můj kolega komisař MCCreevy vypracuje legislativní návrh statutu evropských soukromých společností tak, jak uvedl na Výboru pro právní záležitosti dne 3. října 2007. Tento návrh by měl být hotov nejdříve v polovině roku 2008. Jak víte, v současnosti probíhají další konzultace o přesné formě a obsahu návrhu, jejichž výsledky budou dokončeny v počátečních měsících příštího roku a budou začleněny do hodnocení vlivu. Můj kolega pan McCreevy bude šťastný, pokud bude dialog s vámi pokračovat i po předložení tohoto návrhu.
jménem skupiny PPE-DE - (DE) Vážený pane předsedající, paní komisařko, dovolte mi, abych vám nejprve srdečně poděkoval za vaše postřehy, které mě dovedly k prvnímu bodu, tj. ke statutu evropských soukromých společností. Mohu říci, že jsme rádi, že po mnohých těžkostech Komise konečně uznala potřebu legislativního návrhu a že teď můžeme očekávat jeho přijetí. Bylo to umožněno díky Parlamentu a velkému tlaku, který jsme vyvíjeli. Ať už je to jak chce, můžeme se bezvýhradně těšit výsledkům.
Chtěl bych však řešit druhý bod, na který odkazuje dnešní usnesení a se kterým nejsme spokojeni, pokud jde o vývoj věcí. Odkazuji na 14. směrnici o právě obchodních společností o převodu sídla společnosti, místa, kde je společnost registrována. Už mnoho let se Evropská komise snaží uzavřít tuto mezeru v obchodním právu. Teď jsme zjistili, že tato otázka byla víceméně vymazána z legislativního programu, alespoň pokud jde o Evropskou komisi, a že mezera proto zůstane otevřená.
Rád bych v tomto bodu zdůraznil, že minimálně moje politická skupina - a myslím si, že též velká většina Výboru pro právní záležitosti, vzhledem k uvažování v posledních letech, a Parlamentu jako celku - je stále přesvědčena, že tuto mezeru je třeba zaplnit a že 14. směrnice o obchodním právu je potřebná.
Není to předmětem dodatečné byrokracie a nových obchodních povinností. Jednoduše jde o to, aby společnosti měly příležitost, která jim byla přislíbena ve smlouvě, a mohly se volně pohybovat v rámci Evropské unie a založit své sídlo v kterémkoli členském státě. Doslechli jsme se, že jedním z důvodů, pro které Evropská komise nebyla schopna posunout se v této otázce dále a připravit návrh, bylo stanovisko, že existující nařízení pro sloučení a jiná ustanovení jsou přiměřená pro garantování firemní mobility.
Mohu říci pouze tolik, že když společnost nedokáže přesunout své sídlo v rámci jednoho trhu, pokud nezaloží v jiné zemi novou společnost a potom je sloučí, jsou současná pravidla sotva příkladná v souvislosti s vyhnutím se byrokracii a minimalizováním nákladů. Ideální by bylo mít zdravý sekundární právní předpis, kterým by se zaručilo společnostem právo realizovat v praxi svobodu, kterou jim jednotný trh teoreticky nabízí.
Jedním z argumentů pro status quo je, že minulá rozhodnutí Evropského soudního dvoru značně zliberalizovala obchodní právo. Nepochybně je pravda, že Evropský soudní dvůr doručuje tyto pravidla za jediným účelem podporovaní plného uplatňování primárního práva, jednoduše proto, že legislativní orgány odpovědné za přijetí sekundárního práva, především Parlament a Rada - i když jsme závislí na Evropské komisi - nejsou schopné uzákonit sekundární právní předpisy, které by skutečně zaručovaly svobodu tak, jak je vymezená v ustanoveních smlouvy o založení jednotného trhu.
Proto si Parlament zachovává svůj názor, že monopol Komise na právo iniciativy jí zavazuje k předložení návrhu 14. směrnice o právu obchodních společností. Žádáme Komisí, aby zvážila, zda 14. směrnice, kterou mají útvary Komise v seznamu, nemůže být začleněna do legislativního programu na příští roky.
Pokud se tak nestane, Parlament si vyhrazuje právo - tak jako je výslovně uvedeno v našem usnesení - odvolat se na článek 192 Smlouvy a z vlastní iniciativy předložit zprávu s cílem dožadovat se legislativního návrhu. A když jsme u otázky obchodního práva, dovolte mi, abych využil tuto příležitost a v krátkosti pohovořil o nejnovějším oznámení Komise o zjednodušení obchodního práva. Usnesení se přímo netýká oznámení, ale je mezi nimi tematické propojení.
Jsem přesvědčen, že my v Parlamentu souhlasíme, že nepodporujeme rozklad práva a praxe zavedený Společenstvím - acquis communautaire - v důsledku zjednodušování opatření. Jinými slovy, podle mého názoru je naprosto nepřípustné vymazat celé směrnice. Můžeme podpořit opatření, jejichž cílem je snížit zatížení společnosti, minimalizovat byrokracii a statistické povinnosti a zbavit společnosti požadavku vydávání všech dokumentů, které se objeví v rozvahách, ale které mohou být dost nepodstatné. Jsem přesvědčený, že je potřeba úzce spolupracovat s Komisí s cílem zlepšit oblast obchodního práva.
Další věcí, kterou jsem si uvědomil při čtení dokumentace Komise v této souvislosti, je, že existují určité zákony, které jsme schválili - například směrnice o transparentnosti přijatá v rámci zákona Sarbanes-Oxley -, která obsahuje některá ustanovení, která v současnosti vyvolávají otázku, proč nejsou přezkoumané v rámci zjednodušování. Také bych uvítal další zvážení této záležitosti Komisí, poněvadž takovéto přezkoumání by pravděpodobně pomohlo zlepšit oblast obchodního práva.
jménem skupiny PSE. - (ES) Vážený pane předsedající, pan Lehne v podstatě uvedl stanovisko, které mají členové Výboru pro právní záležitosti. Učinil tak jménem skupiny Evropské lidové strany a já tak činím za skupinu evropských socialistů.
Jak řekl pan Lehne, i nás v současnosti znepokojuje, že jsme velmi závislí na soudním rozvoji práva, jinými slovy na vývoji prostřednictvím judikatury Soudního dvora. Judikaturou Soudního dvora se vyplňují mezery způsobené sekundárním právem Evropské unie, ale my sekundární právo nemáme. Charakter smluv je velmi všeobecný a poskytuje určitý prostor pro vznik různorodých interpretací a v současnosti neulehčuje vznik vnitřního trhu.
Naše návrhy jsou dvojznačné, jak uvedl pan Lehne, za prvé proto, že podporují nabídku Komise předložit návrh směrnice o evropských soukromých společnostech, která by značně pomohla založit volný pohyb v rámci Evropské unie, a za druhé se snaží pokračovat v oblasti obchodního práva prosazením nové směrnice, v pořadí čtrnácté, která v konečném důsledku nahradí tato ustanovení.
Sdílím obavy pana Lehneho, že pokud nepřijmeme ustanovení související se změnou sídla společnosti, ve skutečnosti necháme otevřenou zákonnou propast, protože sloučení jsou jinou záležitostí a nepatří do této kategorie. Doufáme, že Komise začlení tento druh činnosti do svého pracovního programu.
Především doufám, že v roce 2008, a pokud je to možné, nejdříve 30. června bude předložen návrh směrnice, směrnice o statutu evropských soukromých společností, a za druhé doufám, že Komise se nevzdá myšlenky pokračovat v rozvoji obchodního práva v oblasti svobody založení a změny adresy společnosti.
členka Komise. - Vážený pane předsedající, dovolte mi zodpovědět obě otázky.
Odpověď na první otázku je myslím jasná. V odpovědi na druhou otázku související se 14. směrnicí o právu obchodních společností jsme navrhli, aby byly další způsoby zvyšování mobility uvedené ve směrnici stanovující podmínky pro přesun sídla v rámci Evropské unie. Výsledky ekonomické analýzy možné přidané hodnoty směrnice byly bezvýsledné; společnosti už mají právní způsoby pro provedení přeshraničního přesunu. Některé společnosti už svá sídla přesunuly využitím možností, které nabízí statut evropské společnosti.
V prosinci nabude účinnosti směrnice o přeshraničním slučování, která všem společnostem s ručením omezeným včetně malých a středních podniků umožní přesunout sídlo. Mohou tak učinit založením dceřiné společnosti v členském státě, do kterého chtějí přejít, a potom sloučit existující společnost s dceřinou společností.
Z pohledu Komise, pouze pokud tento rámec bude vyžadovat budoucí legislativní kroky ve smyslu 14. směrnice o právu obchodních společností, bude nová směrnice považovaná za oprávněnou. Proto se pan McCreevy teď rozhodl nepokračovat se 14. směrnicí o právu obchodních společností, ale určitě ho o těchto vašich obavách budu informovat.
Dostal jsem návrh usnesení v souladu s čl. 103 odst. 2 jednacího řádu.
Dalším bodem je rozprava o šesti návrzích usnesení o Íránu.
autor. - (PL) Vážený pane předsedající, znovu hovoříme o Íránu. Jsem spoluautorem usnesení, které vypracovala skupina Unie pro Evropu národů. Situace v Íránu je nekonečný příběh porušování lidských práv. Evropský parlament se pravidelně vrací k této otázce a uvádí jména dalších obětí a stále více příkladů porušování lidských práv. S lítostí musím říci, že někteří politici v Evropské unii a některé vlády uplatňují dvojí standardy v tom, že se daleko více hovoří o lidských právech v zemích, se kterými nemají obchodní vztahy, kde se nedá podnikat. V případě zemí, se kterými udržují hospodářské vztahy, i když neoficiálně, bez toho, že by cokoli řekli, a vydělávají peníze, se zdá, že lidé hovoří o lidských právech tišeji, šeptem. Je velmi dobré, že Evropský parlament nešeptá, pokud jde o Írán.
V navrhovaném společném usnesení bych rád zdůraznil, bez ohledu na politické rozdělení, seznam nových, konkrétních a tragických skutečností, které ilustrují drama odehrávající se před našimi zraky v této zemi. Pozornost světové veřejnosti se zaměřuje na něco jiného, na určité pokusy vytvořit nukleární energii v zemi nebo na jasné antisemitské prohlášení íránského prezidenta. Nevšímáme si však porušování lidských práv v zemi, proto je dobré, že Evropský parlament se touto otázkou dnes zabývá.
, autor. - Vážený pane předsedající, není to poprvé a já se obávám, že ani naposledy, co byl tento Parlament svolán, aby se zabýval situací v Íránu. Tato země, která má všechny přírodní zdroje k tomu, aby dosáhla záviděníhodnou životní úroveň se, bohužel, stále hlouběji noří do propasti temné doby totalitního režimu, což má za následek rostoucí porušování lidských práv občanů a stále větší izolaci Íránu od ostatního světa.
Přetrvávající praxe barbarských zákonů, jako smrt občanů ukamenováním, včetně žen a dětí, a neuznávání práv žen a politických oponentů je stigmatem civilizovaného světa. Každý den se k nám dostávají zprávy o stále větším množství případů věznění, mučení a zabíjení nevinných civilistů ze strany iránských orgánů.
Doufal jsem, že tak získám víc času, pane předsedající. Právě z tohoto důvodu hovořím anglicky - aby mi lidé rozuměli a nepotřebovali tlumočení.
Svoboda projevu a svoboda tisku v této zemi v podstatě neexistují a to vše se děje v době tajných příprav výroby jaderných zbraní, což je proti zdravému rozumu a děje se to i přes mezinárodní protesty.
Íránský režim, zaslepený krátkozrakým národním a extrémistickým náboženským fanatismem, následuje cestu, která vede ke konfrontaci a dalšímu utrpení především vlastních lidí. Dovolte nám ještě jednou, při příležitosti hlasování o tomto usnesení, vzkázat těm Íráncům, kteří bojují za svobodu a demokracii, že mají naši podporu a dovolte nám ještě jednou vzkázat extremistickým vládcům Íránu, že nám dochází trpělivost v souvislosti s jejich nerozumným a nebezpečným jednáním.
Na závěr bych chtěl informovat kolegy o dobrých zprávách, které jsem právě dostal z USA, a to že administrativa USA se rozhodla připsat Revoluční gardy na seznam teroristů.
autor. - (PT) Vážený pane předsedající, pane komisaři, dámy a pánové, tento týden jsme se dozvěděli, že laureátkou Nobelovy ceny za literaturu se stala Doris Lessingová, která, jak všichni víme, je íránského původu a která řekla: "Nenávidím íránskou vládu. Je to krutá a zlá vláda." Doris Lessingová též řekla, že důvodem proč se nikdo neodváží kritizovat íránskou vládu, je ropa. Myslím, že se to už nedalo říci výstižněji a lépe.
Politika usmiřování je smrtelná nejen v zájmu íránských lidí, ale též pro každého, kdo chce mír. Pokračování této politiky a další rozšiřování íránského režimu a fanatických instinktů bude velkou tragédií, které budeme v budoucnu čelit. Jsem přesvědčen, že si všichni musíme uvědomit tuto skutečnost a změnit tuto politiku. Pokud tak neučiníme, budoucnost bude neradostná a rád bych řekl, pane předsedající, že tento Parlament by měl speciálně poděkovat laureátce Nobelovy ceny za její rozumná slova.
autor. - (NL) Vážený pane předsedající, při hodnocení toho, co se v současnosti děje v Íránu a okolo Íránu, je potřeba zvážit čtyři otázky. Za prvé, palčivá situace související s lidskými právy, která vznikla v důsledku režimu nezaloženého na základě demokracie a rovnosti lidí, ale na vlastní interpretaci Boží vůle, která dává právo věznit, mučit a vraždit ostatní.
Za druhé, snaha režimu získat masovou podporu bez ohledu na svoje postavení násilné menšiny. Uměle se snaží apelovat na národní hrdost. Důvodem hrdosti je vlastnictví jaderné energie a možná i jaderných zbraní, jako v případě Indie, Pákistánu a Izraele, které nepodepsaly Smlouvu o nešíření jaderných zbraní.
Za třetí, opozice režimu. Umírněná opozice, která chce trochu méně přísný režim, jak tomu bylo za předcházejícího prezidenta, a skutečně demokratická opozice mezi dělníky a studenty v Íránu a též mezi intelektuály, kteří utekli do zahraničí.
Za čtvrté, Američané hrozí, že použijí stejný model v Íránu, jako v Iráku a v Afganistanu a zemi vojensky obsadí nebo použijí minimálně bombový útok. Takovýto útok zahraniční opozice by byl kontraproduktivní. Posilnil by patriotistické cítění části Íránců, kteří by se semkli a začali podporovat nenáviděný režim a jaderné zbraně, pokud existují.
Moje skupina není pro vojenskou invazi proti režimu či pro vytvoření přátelských vztahů s tímto režimem z vlastního zájmu. Měli bychom projevit solidaritu s oběťmi a opozicí. Režim nesmí mít v žádném případě dojem, že je možné jednat o omezení práv opozice v exilu v Evropě a nesmí dovolit rozšíření propagandy prohlašováním, že demokratické země podporují tuto destruktivní vládu.
Rozhodnutí Evropského soudního dvora vyjmout organizaci Mudžahedínů ze seznamu teroristických organizací by se mělo plně dodržovat, tak aby organizace a ostatní opoziční skupiny nečelily žádným právním či finančním překážkám.
autor. - (ES) Vážený pane předsedající, jsem přesvědčený, že existují tři prvky, minimálně tři, které opravňují tuto naléhavou potřebu.
Za prvé, jak už bylo řečeno, zhoršující se situace lidských práv. Za druhé, rekordní údaje o popravách, nejen pokud jde o množství, ale i brutalitu, kterou jsou realizovány. Dnes máme víc poprav než celkem v roce 2007 - 244 a v roce 2006 - 177. Třetím prvkem je pronásledování, na které se soustředí organizace aktivistů za lidská práva, především organizace, které brání práva žen.
Jsem přesvědčen, že všechny tyto skutečnosti opravňují nejen usnesení, ale též, jak se uvádí v usnesení, vyzývají Valné shromáždění OSN, aby otevřeně hlasovalo pro rezoluci a bezvýhradně odsoudilo porušování základních práv Íránu. Žádáme o to už dlouho. Nerozumím, proč se o tom mlčí, a doufám, že toto usnesení přinejmenším pomůže změnit smýšlení některých lidí.
autor. - (PL) Vážený pane předsedající, Korán, svatou knihu muslimů, považují někteří významní odborníci za knihu lásky. Ale co se děje v těchto zemích, které samy sebe nazývají islámskými zeměmi? Vládnou jim extrémní radikálové. Jediným odkazem, který z těchto zemí dostáváme, je nenávist k okolnímu světu ze strany muslimů a jejich spoluobčanů. To, co se v současnosti děje v Íránu, je naprosto nepřípustné. Už jsme na půdě tohoto Parlamentu mnohokrát hovořili o potřebě přijmout radikální opatření s cílem předcházet různým typům porušování lidských práv v Íránu.
Obzvlášť děsivý je způsob vykonávání trestu smrti. Vykonávání trestu smrti ukamenováním je necivilizované, nehumánní a naprosto nepřípustné v jakékoli demokracii. Vykonávání trestu smrti na nezletilých, které je zakázáno v celém demokratickém a civilizovaném světě, se v Íránu nadále uplatňuje, i přes sliby íránské vlády a parlamentu.
Další nenávistné činy se uplatňují vůči opozici - proti velmi malé vnitřní opozici jednotlivých občanů, i proti velké a organizované opozici v rámci země i za hranicemi. Věznění novinářů, nedostatek svobody projevu, zákaz tisku nebo projevu pod hrozbou uvěznění nebo dokonce smrti - toto je situace, kterou v žádném případě nemůžeme akceptovat. V současnosti se zdá, že je pozdě na jakékoli výzvy. Měli bychom popřemýšlet o konkrétnějších omezeních, která by íránskou vládu přiměla změnit chování.
členka Komise. - Vážený pane předsedající, především my v Komisi vítáme tento nový společný návrh usnesení Evropského parlamentu.
Mohu říci, že jsme opakovaně vyjadřovali naše velké znepokojení v souvislosti se situací porušování lidských práv v Íránu - já sama jsem nedávno silně zdůraznila všechny tyto skutečnosti na Valném shromáždění OSN, kde jsem se sešla s íránským ministrem zahraničních věcí.
Musím říci, že dodržování základních lidských práv v Íránu se v posledních letech velmi zhoršilo a z toho důvodu též podpoříme rezoluci Valného shromáždění OSN o lidských právech v Íránu, tak jak to činíme každý rok, a Kanada se pravděpodobně též přidá.
, autor. - Vážený pane předsedající, dovolte mi začít vyjádřením soustrasti obětem strašného bombového útoku v Karáčí. Myslíme na všechny lidi, kteří byli ovlivněni touto dramatickou událostí.
Pákistán je národem, o který bychom se my v Evropě měli hluboce zajímat. Je to velký obchodující národ, exportér lidí, nejen na tento kontinent, a je velmi důležitým spojencem v boji proti terorismu. Proto je velmi smutné, že ve své 60leté historii Pákistán propadl a nestala se z něho skutečně demokratická země, ale na druhou stranu nás může povzbudit skutečnost, že se nestal teokratickou zemí nebo dokonce zemí se stálou vojenskou diktaturou. Pákistán má proto ještě stále otevřené dveře k demokracii.
Očekáváme výsledek rozhodnutí soudu o zákonnosti prezidentských voleb. Vyzýváme prezidenta Mušarafa, aby přijal výsledek, i když bude proti němu, ale též vyzývám lid v Pákistánu a na celém světě, aby akceptoval rozhodnutí soudu, pokud rozhodne ve prospěch prezidenta. Myslím si, že to je jediný základ, na kterém se můžeme v této zemi posunout dál.
Ve vztahu k lednovým volbám doufám, že vláda provede a bude pokračovat v přípravě voleb a umožní paní Benazir Bhuttové, aby bezpečně mohla vést svou kampaň. Vím, že tímto projevem naznačuji, že za bombardováním stojí vláda; nejsem přesvědčený, ale musíme se ubezpečit, že je zaručena bezpečnost všech kandidátů a vláda učiní vše proto, aby chránila paní Benazir Bhuttovou. Též jsem přesvědčený, že by se mělo povolit, aby se pan Sharif mohl vrátit do země a zúčastnit se kampaně, pokud si to přeje, a měl též zaručenou bezpečnost.
Armáda by měla stát bokem po dobu celého období volební kampaně a doufám, že nejpozději v lednu - a samozřejmě před začátkem kampaně - prezident sám svlékne uniformu a změní svou zemi ve skutečně civilizovanou vládu. To je to nejlepší, co si lze přát pro budoucnost Pákistánu a je to nejlepší naděje pro vztahy mezi Evropou a Pákistánem: že v lednu bude zvolen demokratický parlament a s prezidentem oblečeným nikoli v uniformě, ale v civilu.
autorka. - (SV) Děkuji, pane předsedající. Především musím s těžkým srdcem říci, že každý měsíc musíme zde v Parlamentu rozhodovat o různých usneseních, protože velké části světa kolem nás nerespektují občanské svobody a práva a porušují základní lidská práva. Musím to říci, protože si myslím, že je hrozné, že to jde stále dokola. Hovoříme o tom zde, v Parlamentu, hovoříme o tom v různých kontextech a stále to pokračuje.
Pokud jde o Pákistán, který je předmětem usnesení, o němž teď diskutujeme, chci říci, že skupina GUE/NGL podporuje toto usnesení v plném rozsahu. Usnesení žádá od vlády v Pákistánu splnění velkého množství oprávněných požadavků. My v okolním světě nemůžeme mlčet k vlivu a rozhodovací pravomoci, kterou má vojenský režim ve všech oblastech společnosti. Moc musí být přesunuta na civilizovanou demokratickou vládu. Musím podpořit všechny dobrovolné organizace, každého, kdo prosazuje demokratické svobody a práva. Zvláště bych chtěla zdůraznit důležitost bodu 16 tohoto usnesení. V tomto Parlamentu vyjadřuje velké znepokojení v souvislosti se skutečností, že velká část pákistánských žen není schopna se zúčastnit demokratického procesu. Lidé v Pákistánu jsou utlačováni vojenským režimem na základě náboženství, ale nesmíme zapomenout na utlačování, kterému je vystavena velká část pákistánských žen. Naše skupina si přeje výrazně podpořit celé toto usnesení. Děkuji.
autor. - (ES) Vážený pane předsedající, chtěl bych říci, že i přesto, že ve skutečnosti mají hlavní odpovědnost za vyřešení situace samy úřady v Pákistánu, nesmíme zapomenout, že Evropská unie, a především členské země, my členské státy, máme obrovskou odpovědnost alespoň situaci nezhoršit.
Souvisí to s praxí, která je též nesrozumitelná, protože neexistuje vůle vyřešit situaci s přetrvávajícím exportem nebo snahou exportovat zbraně do Pákistánu..
Uvádím tři příklady: v roce 2006 vláda Velké Británie schválila vývoz 1 500 pušek do regionu včetně Pákistánu; Francie se snaží předávat Pákistánu rakety a radary na budování vojenských letadel, které Pákistán údajně vyvíjí v Číně; a Německo též bylo odpovědné za vývoz velkého množství munice, zbraní a jiných typů vojenského vybavení.
Jsem přesvědčen, že v takovémto případě je přání vyřešit situaci v Pákistánu neslučitelné s dodáváním zbraní podle těchto politik. Proto navrhuji a žádám kolegy, aby podpořili pozměňovací návrh, který se snaží zastavit všechny druhy vývozu zbraní a vojenského vybavení do té doby, dokud nebude zaručeno dodržování lidských práv.
autor. - Vážený pane předsedající, sebevražedný bombový výbuch minulý týden v Karáčí nám připomněl, jak nebezpečně blízko byl Pákistán k anarchii. Perspektiva, že by se z Pákistánu stala jaderná velmoc kontrolovaná islámskými fanatiky, je upřímně dost hrůzostrašná.
Nejsem zvláště velkým fanouškem Benazir Bhuttové, jejíž působení v úřadu premiérky bylo poznamenáno rozsáhlou korupcí, ale nakonec demokratická a sekulární občanská vláda má vždy přednost před vojenskou diktaturou, která je v tomto případě propojená s islámskými stranami a afghánským Talibanem. Prezident Mušarráf se zdá být naším spojencem ve válce proti terorismu; někdy přemýšlím, jak moc chce vykořenit terorismu ve vlastní zemi.
Doufám, že návrat paní Bhuttové do Pákistánu bude stimulem pro lidská práva. Velkou obavu vzbuzuje přetrvávající utlačování náboženských menšin včetně křesťanů, hinduistů a ahmadi-muslimů. Pokud chce, aby byla brána vážně jako progresivní vůdkyně modernějšího Pákistánu, musí zajistit, že Pákistán bude dodržovat své mezinárodní povinnosti na základě dohod o lidských právech.
Avšak přesto, že Pákistán stále čelí mnohým výzvám, musíme uznat pokrok, který učinil v některých oblastech. Hospodářství neustále roste a Pákistán se podílí na opatřeních budujících důvěru ve sporu Indie o teritorium Jammu a Kašmír.
Zcela nezodpovězená zůstává otázka, jak mohla pákistánská vláda legálně, i přes rozhodnutí nejvyššího soudu, které umožnilo bývalému premiérovi Nawazovi Sharifovi návrat z exilu do Pákistánu, okamžitě jej deportovat do Saudské Arábie. Jak může podle mezinárodního práva vláda deportovat svého občana? Nawaz Sharif však může sehrát rozhodující úlohu při opětovném vytvoření občanské demokratické politiky s více stranami v Pákistánu.
jménem skupiny PPE-DE - (DE) Vážený pane předsedající, ve vztahu k Pákistánu musíme zaujmout velmi rozumné stanovisko. Je to velká a důležitá země s problematickou historií. Pákistánský stát byl uměle vytvořený jako domov pro muslimské obyvatele Indie, a proto má islámskou identitu, kterou mu nemůžeme zazlívat. Je to více méně jeho původní raison d'être.
To neznamená, že bychom neměli bojovat proti islámským extremistům a i sám Pákistán vynakládá značné úsilí na tento boj. Pákistán byl důležitým spojencem při sovětské okupaci Afganistanu, při jednáních s komunistickou Čínou, a v kontextu dlouhodobých sovětských pokusů získat vliv v Číně. Byl důležitým strategickým faktorem pro Západ.
Na druhé straně musíme říci, že Pákistán má mezinárodní těžkosti, které musíme brát na vědomí: komplexní a heterogenní strukturu obyvatelstva, pokud jde o etnikum a náboženství, rozsáhlou chudobu a samozřejmě potřebu posílit demokracii a právní řád. Musíme zemi poskytnout velkou podporu při zavádění svobodných voleb a silnější svobodné soudní moci a musíme povzbudit vojenskou vládu, aby postupně odevzdala moc zvoleným politikům. Jak řek Charles Tannock, především musíme povzbudit Pákistán, aby pokračoval v procesu budování důvěry se sousední Indií.
V tomto směru existují známky posilování a účelem vyvážené politiky vážící se k Pákistánu je posílit tyto známky a zároveň vyjádřit potřebnou kritiku.
jménem skupiny ALDE. - Vážený pane předsedající, pákistánští občané si nezaslouží vojenskou diktaturu, násilí a bezpráví. Proto je jedním z klíčových článků v tomto usnesení článek, který opět potvrzuje naší solidaritu s pákistánským obyvatelstvem, které sdílí cíle demokratické vlády a transparentního odpovědného vládnutí a které jedná s odvahou a určením a čelí teroristickému a kriminálnímu násilí.
Proto samozřejmě klademe důraz na potřebu návratu k demokracii a občanské vládě se svobodnými a spravedlivými volbami v lednu, které jsou jediným způsobem, jak odpovědět na výzvy pákistánské společnosti.
Zároveň též zdůrazňujeme potřebu odstranit militarismus z pákistánské společnosti a odsoudit selhání prezidenta Mušarafa, který neodstoupil z funkce hlavy armády, jak slíbil světu. V Pákistánu je právní řád mimořádně nevyvážený. Existuje tu povzbudivý vývoj, který je však provázen velmi represivními soudy. Postihovány jsou velmi těžce menšiny, náboženské i jiné, a také ženy. Oprávněně se dovoláváme zlepšení v této oblasti.
Toto a samozřejmě odsouzení sebevražedného bombového útoku z minulého týdne, který měl za následek 140 obětí a 500 zraněných. Obávám se, že toto by se mohlo stát záminkou pro omezení politické činnosti, protože vláda už prohlásila, že politické strany budou moci organizovat setkání pouze v dobře zabezpečených parcích a na veřejných místech a nikoli organizovat pochody. Je zjevné, že se to může stát záminkou.
Nakonec jedním z osobních důvodů, proč chci, aby Pákistán bojoval proti extremismu a militarismu a opět zavedl právní řád, je vliv na britské obyvatele pákistánského původu, kteří jsou například prověřováni nebo musí splňovat vízové požadavky do USA. Odstranilo by to obavy lidí, jako jsou moji voliči, pokud má být Pákistán demokratickou společností.
jménem skupiny UEN. - (PL) Vážený pane předsedající, dnes byla v televizi další zpráva o dalším útoku v Pákistánu, o osudovosti. I toto je nekonečný příběh. Proč s tím ztrácíme čas, především když jednáme jménem daňových poplatníků v Evropě? Měli bychom si pamatovat, že Evropská unie posílá Pákistánu značné finanční sumy na zdravotní péči, na vykořenění chudoby a na vzdělání. Z tohoto důvodu máme právo zajímat se, co se děje v zemi, která je částečně podporována z peněz našich voličů.
Chtěl bych namířit vaši pozornost na otázky, které tu nebyly prodiskutované. Především na skutečnost, že náboženské menšiny v Pákistánu jsou pronásledované a diskriminované. To se vztahuje na křesťany, ale také na hindy, šíity a buddhisty. Myslím si, že bychom se měli zaměřit na tuto otázku. Jde o něco, co se ztrácí ve světle útoků a tragických úmrtí, ale co neustále přetrvává.
Rád bych zdůrazni, a tato otázka už byla připomínána, že tu existuje i diskriminace žen. K tomuto účelu existují zvláštní vyhlášky hudud. I toto bychom měli odsoudit a jsem rád, že tak můžeme učinit celkem nezávisle na našem politickém rozčlenění.
Dalším bodem programu je šest návrhů usnesení o Súdánu, především o zavraždění příslušníka mírových sil Africké unie.
, autor. - Vážený pane předsedající, tento Parlament se opakovaně zabývá hroznou situací v Dárfúru, poslední usnesení jsme přijali v polovině září tohoto roku. Zprávy, že se na konci září uskutečnil vražedný útok proti základně Africké unie v jižním Dárfúru, jehož následkem zemřelo 10 vojáků mírových sil, osm zaměstnanců bylo vážně zraněno a údajně uneseno dalších 40 lidí, přišly jako chmurná připomínka, že i přes naše úsilí se musí ještě mnoho věcí učinit pro zabezpečení míru a stability v tomto smutném koutě světa.
Měli bychom si samozřejmě připomenout, že v během tříměsíčního konfliktu zahynulo v Dárfúru minimálně 200 000 lidí a víc než dva miliony lidí bylo vyhnáno ze svých domovů. Zářijový útok na vojáky mírových sil Africké unie musí přinutit EU a OSN, aby se ubezpečili, že v Dárfúru je dostatečný počet vyškolených vojáků mírových sil, kteří jsou náležitě a plně vyzbrojeni a že mají přiměřenou logistickou a jinou podporu s cílem splnit svou úlohu bezpečně a efektivně.
Vysílání nevyškolených a špatně vyzbrojených civilistů AU do vysoce rizikových situací, jak se ukázalo v tomto případě, neposloužilo účelu jinak než snížením nákladů z finančního hlediska a zvýšením nákladů z hlediska lidských životů. Je naléhavě třeba, aby mezinárodní společenství situaci znovu promyslelo a přeplánovalo.
V neposlední řadě nesmíme zapomenout na těch 40 nezvěstných lidí, kteří se považují za unesené. Je třeba vynaložit všechno úsilí na zabezpečení jejich osudu a pomoci jim vrátit se v bezpečí k jejich blízkým.
, autor. - (FR) Vážená paní předsedající, pane komisaři, vážení kolegové, po ztrátě deseti mužů při přepadu v Haskanitě hlava mise Africké unie v Dárfúru, generál Martin Luther Agwai, zatelefonoval a zdůraznil, že jeho vojenské jednotky jsou spatně vybavené a je jich velmi málo a že v krátké době mohou být poražení. Zatím se situace nijak nezměnila a je možné zopakovat další útoky jako ten z 29. září. Alarmující telefonát generála musí brát mezinárodní společenství velmi vážně a především Evropská unie, která určitě může učinit jasnou výzvu k efektivní společné akci všech členských států zapojených do slíbené podpory EÚ.
Za dva dny budou probíhat důležité rozhovory v Libyi mezi súdánskou vládou a několika rebelujícími jednotkami. Stále není jasné, zda se Abdel el-Nur - zakladatel súdánské osvobozovací armády, v současnosti v exilu ve Francii - zúčastní rozhovorů. Samozřejmě není jasné ani to, zda se zúčastní další představitelé rebelujících sil, poněvadž jejich počet se ze dne na den mění. Ať už je to jakkoli, musíme určit prioritu těchto diskusí, které mají potenciál zastavit palbu. Takže ještě jednou bychom chtěli požádat orgány Evropské unie, aby světu co nejvíc rozšířili důležitost setkání a úmysl Evropy podpořit pozitivní vývoj, který z toho může vyplynout v oblasti vojenské i ve vztahu ke zlepšení podmínek pracovníků mezinárodní pomoci, kteří pracují v mimořádně složité situaci.
Též bych chtěl připomenout, že vláda v Chartúmu prostřednictvím svých dosavadních aktivit nese velkou zodpovědnost za dnešní tragickou situaci - a nejen proto, že podporuje milice Janjaweed, které přinášejí smrt a teror černým africkým společenstvím. Vláda též kategoricky celé měsíce odmítala akceptovat přítomnost západních sil v Súdánu. Vláda také znemožnila novinářům a zahraničním pozorovatelům získat přístup do nejproblematičtějšího regionu, i přesto, že jejich práce by byla přínosem pro pokračující mobilizaci mezinárodního veřejného mínění. Mobilizace je zřetelně potřebná, pokud máme zaručit, že si všichni v Evropě vezmeme na bedra svou odpovědnost v boji proti tomu, co je téměř genocidou.
Dalším důležitým bodem je, že nové evropské síly z důvodu rozmístění ve východním Čadu a v severní Středoafrické republice znemožní rebelům volně se pohybovat přes hranice s těmito zeměmi a vykonávat nábor vojáků, dobrovolně nebo nedobrovolně, z utečenců a z táborů pro uprchlíky. Očekávajíc tuto překážku v aktivitách, některé ozbrojené skupiny už obracejí svou pozornost na druhou stranu Dárfúru, k sousednímu regionu Kordofan, do kterého je vstupní bránou Haskanita. Podpora, kterou se Evropská unie zavázala poskytnout, tu může též být nápomocná, i když v krátkém čase se může ukázat jako dost nepřiměřená.
Proto je součástí naší úlohy pokračovat tvrdošíjně v tom, abychom zabezpečili politické podmínky, za kterých bude evropská intervence efektivní. Už jsme viděli dost násilí a hlubokého žalu v tomto světovém regionu. Nejenže přišly o život statisíce lidí, ale sociální struktura v Dárfúru je úplně zničená, takže úloha rekonstrukce se den ze dne stává problematičtější.
Uvědomuji si, že dnes dopoledne máme trochu víc času, ale nenechme se zcela unést, prosím!
autor. - (DE) Vážená paní předsedající, útok, se kterým souvisí toto usnesení byl namířen proti diplomatickému řešení situaci v Súdánu. Kontext je dost důležitý, protože útok se stal krátce před tím, než měl Desmond Tutu zrealizovat smysluplné rozhovory v Dárfúru. Zdá se být jasné, že útok byl úmyslně naplánován, aby překazil hledání diplomatického řešení, které je tak strašně potřebné v tomto regionu. Následovaly zdlouhavé spekulace samozřejmě pokud jde o identitu rebelující skupiny, která provedla útok, jenž si vyžádal životy deseti vojáků mírových sil AU. Náznaky ukazují, že nejpravděpodobnějším pachatelem je skupina prozápadních rebelů.
Při řešení otázky Dárfúru je důležité nebýt příliš omezeným, ale mít na paměti, že tu operují nejrozmanitější skupiny ze Súdánu, Čadu a Středoafrické republiky, kromě místních ozbrojených sil na obou stranách.
Zdá se mi, že pokus Evropské unie jednat v dárfúrském konfliktu prostřednictvím mise v Čadu je v současnosti ve velmi žalostném stavu. Na začátku bylo v rozhovoru řečeno, že sem pošleme vojenské jednotky EU. Ve skutečnosti sem bylo posláno několik dalších francouzských sil pod zástavou EU. Nepodařilo se mi získat příslušné informace o současném stavu vojenských jednotek v oblasti operace. I když stále dostáváme odpověď, že jednotky jsou tu především na ochranu utečenců, většina utečenců se nachází v pohraniční oblasti, to je přesně tam, kde vláda v Čadu nechce, aby se rozmístily jednotky EU. Možná by paní komisařka mohla v této souvislosti poskytnout nějaké informace.
To, co EU v současnosti činí určitě není to, co je potřebné ke zmírnění současné situace. Musíme velmi jasně říci, že to, co Desmond Tutu chtěl, konkrétní diplomatické řešení, je to, co bychom my měli podporovat.
autor. - (PL) Vážená paní předsedající, pane komisaři, po získaní nezávislosti v roce 1956 byl Súdán, rozlohou největší africká země, považován za domov pro každého, pro arabský sever a černošský jih, pro muslimy, křesťany a animisty.
Občanská válka však pokračovala skoro 50 let a měla za následek skoro dva miliony obětí v zemi. Víc než 4,5 milionu lidí bylo přinuceno opustit svoje domovy. V Dárfúru, kde konflikt vypukl začátkem roku 2003, zemřelo přibližně 200 000 lidí a skoro dva miliony lidí bylo vyhnáno ze svých domovů. To je výsledek strašných bojů, čistek a teroru. V současnosti je to nejtragičtější humanitární krize na světě a ještě ji zhoršuje hlad a nedostatek vody.
Měli bychom být proto vděčni všem, kdo se ujali mírové iniciativy v této utrápené zemi. Měli bychom poděkovat Africké unii, která sem poslala 7 000 silných mírových misií. Poslední útok na misii, který se konal v Haskanitě, vyvolal silné protesty. Minimálně deset mrtvých a 50 nezvěstných nebo unesených. Jde o jasné porušení existujících smluv a též rezolucí OSN. Rád bych vyjádřil soustrast rodinám těchto osob.
Měli bychom jednat jako Evropská unie a žádat, aby byli zodpovědní potrestáni a aby se mírový proces obnovil. Plánované síly mise OSN spolu s Africkou unií představují dohromady zhruba o dvacet tisíc vojáků víc. Musí však mít možnost zneutralizovat ozbrojený konflikt a pomoci zavést stabilitu v tomto napjatém koutě Afriky. Doufám, že rozhodnutí Evropského parlamentu udělit Sacharovovu cenu súdánskému právníkovi Sálíhovi Mahmúdovi Usmánovi bude nápomocno při zvrácení súdánského dramatu.
autor. - (ES) Vážená paní předsedající, přirozeně si přeji přidat svůj hlas k ráznému odsouzení zabíjení příslušníků mírových sil.
Zároveň si však přeji připomenout všechny civilisty, kteří se stali oběťmi a kteří jsou oběťmi situace v Dárfúru, s odkazem na brutalitu některých útoků s jasným sexuálním podtónem a násilí, které je pácháno na ženách na několika frontách včetně sexuálního násilí.
Jsem přesvědčen, že všechno vyžaduje nejen opatření a prohlášení, ale také tvrdé přezkoumání, které by měli provádět nejen lidé na místě, ale i Mezinárodní trestní soud. Pro mne je to jeden ze základních aspektů této rozpravy.
Za druhé bych rád uvítal skutečnost, že v současnosti existuje povolení - abychom to nějak pojmenovali - súdánské vlády akceptovat síly UNAMID, ale zároveň je též potřebné říci, že při jiných příležitostech byl tento závazek porušen, slib byl porušen, a proto bychom měli zachovat určitý stupeň opatrnosti.
Přirozeně jsem přesvědčený, že je potřeba trvat na tom, a zároveň, jak řekl pan Pflüger zaručovat, aby vyslané jednotky byly pod mandátem Organizace spojených národů a nejen aby chránily zájmy jedné konkrétní země.
Za třetí jsem přesvědčený, že je též nevyhnutelné a potřebné opětovně vyzvat, aby byla k dispozici veškerá pomoc, ať už politická, finanční nebo technická, kterou je možno vyžadovat při plnění služeb, jimž bude mise čelit na místě. Není možné vyslat misi bez toho, aby měla záruky, že bude schopná splnit příkaz.
Nakonec, a též velmi významně, bych chtěl upozornit, a to už je nad rámec usnesení, které naléhá na súdánskou vládu, aby splnila požadavky hlavního žalobce Mezinárodního trestního soudu Luisa Moreno-Ocampoa a zajala Ahmeda Harouna, súdánského ministra pro humanitární záležitosti, aby mohl být postaven před soud za vyhnání dvou miliónů lidí z Dárfúru, a tím podnítila mezinárodní soud, který měl být zahájen nedávno.
autor. - (DE) Vážená paní předsedající, pane komisaři, vážené dámy a pánové, fakta známe: 30. září se uskutečnil útok na mírové síly AU; deset vojáků přišlo o život, osm bylo vážně zraněno a čtyřicet stále chybí.
V červenci jsem byl v Dárfúru spolu s delegací našeho Parlamentu. V době naší návštěvy jsme se sešli se zástupci AMIS, mise Africké unie v Súdánu. Byla to, a stále je, neuvěřitelně náročná mise, jak jsme slyšeli od zástupců mise AMIS. Jeden z velitelů, nigerijský generál, nám například řekl, že se cítil víc jako kněz než jako voják. Jediné, co mohl dělat, říkal, bylo žádat lidi, aby nečinili zlé skutky; neměl žádné pověření jednat, a proto není velmi překvapující, že rebelující frakce tuto slabost odhalily.
Západ se dost přesně nezaměřuje na Afriku. Existuje nerovnováha mezi rozsahem tragédie v Darfúru a úrovní pozornosti, kterou konfliktu věnujeme. Vojenské operace v Africe jsou velmi dobré, ale existuje nebezpečí, že se Afrika stane testovacím místem pro tento typ misí. Když tu EU provádí operace, musí být její jednotky vyzbrojené mandátem, přiměřeným vybavením a dostatečným počtem mužů. Délka trvání mise závisí také na jejích cílech.
Vážená paní předsedající, žádám vás a své kolegy o shovívavost při předložení ústního pozměňovacího návrhu na poslední chvíli, v souvislosti s tím, že jsme byli právě informováni o zadržení prominentního obhájce lidských práv v Íránu. Tento pozměňovací návrh přidává k bodu 15 tuto větu: "odsuzuje zadržení a uvěznění obhájce lidských práv Dr. Sohraba Razzaghiho dne 24. října 2007 a vyzývá k jeho okamžitému a bezpodmínečnému propuštění;"
Už jsem hovořil s většinou politických skupin a všechny souhlasily.
Dámy a pánové, hluboce zarmouceni jsme se dozvěděli o tragické události ve Finsku, kdy bylo osm osob - žáků a učitelů - zabito. Jménem sněmovny bych rád vyjádřil upřímnou soustrast s jejich rodinami a s finským národem.
Skupiny mne žádaly, abych učinil prohlášení týkající se Úmluvy o zákazu použití, skladování, výroby a přepravy protipěchotních min a o jejich zničení (Ottawské úmluvy). Desáté výročí podpisu Úmluvy o zákazu použití, skladování, výroby a přepravy protipěchotních min a o jejich zničení nastane za několik týdnů. Ve dnech 3. a 4. prosince podepsalo v Ottawě 122 států tuto historicky významnou dohodu. Protipěchotní miny nerozlišují mezi civilními a vojenskými oběťmi. Jsou namířeny proti lidem s cílem je zabít či zmrzačit. Uskutečnění tohoto zákazu prostředky Ottawské úmluvy je vítězstvím lidskosti.
Úmluva představuje úspěch rovněž pro mezinárodně propojenou občanskou společnost. Tento dosud nevídaný postup ukázal, jak nevládní organizace a angažované vlády a parlamenty dokáží mimo obvyklá diplomatická fóra zařídit podepsání mezinárodní smlouvy. Mezinárodní kampani za zákaz nášlapných min byla v roce 1997 udělena Nobelova cena jako výraz uznání jejích úspěchů.
Evropský parlament od samého začátku podporoval kampaň za postavení nášlapných min mimo zákon. Po podpisu Ottawské úmluvy začal Evropský parlament vést kampaň s pomocí usnesení, sylšení a stanovisek, aby zajistil její úspěšnou realizaci. Dnes je již jasné, že mezinárodní kampaň měla obrovský úspěch. Více než tři čtvrtiny všech států ratifikovaly Ottawskou úmluvu. Používání protipěchotních min významně pokleslo, stejně jako počet zemí vyrábějících nášlapné miny. I přes tyto úspěchy 69 států stále nášlapné miny nezakázalo. Je tedy zřejmé, že tohoto cíle nemůže být všude dosaženo bez poskytnutí další finanční podpory.
Evropa v poslední době významně přispěla k zavádění Ottawské úmluvy. Od roku 1997 do roku 2004 investovala Evropská unie více než miliardu EUR do boje proti nášlapným minám. Strategie Evropské komise proti minám patří mezi nejúspěšnější kroky v rozvoji evropských vnějších vztahů. Není pouze výrazem humanitárních závazků, ale důležitou investicí do udržitelného rozvoje a bezpečnosti lidstva.
Rada Evropské unie se chystá přijmout novou společnou akci proti nášlapným minám v rámci společné zahraniční a bezpečnostní politiky. Vítáme záměr usilovat o celosvětovou ratifikaci Ottawské úmluvy a účinnou hodnotící konferenci úmluvy konané v roce 2009.
Těšíme se na úzkou spolupráci s Radou a s Komisí při provádění této společné akce. Doufám, že již brzy budeme mít příležitost s Radou a s Komisí hovořit o příslušném podnětu týkajícím se tématu nášlapných min a také jejich spolupráce. Naším společným cílem je svět bez min; abychom toho mohli dosáhnout, musí mít Evropská unie soudržnou společnou politiku.
Konečný návrh pořadu jednání tohoto dílčího zasedání, jak byl ustanoven Konferencí předsedů na jejich jednání v úterý 8. listopadu shodně s články 130 a 131 jednacího řádu, vám byl rozdán. V tomto návrhu pořadu jednání bylo zažádáno o následující změny:
Skupina Aliance liberálů a demokratů pro Evropu žádala, aby prohlášení Rady a Komise týkající se lodních nehod v Černém moři bylo na pořadu jednání v úterý odpoledne po zprávě pana Leinena a aby odpolední zasedání bylo následně prodlouženo do 18:30. To by znamenalo, že otázky Komisi by nezačaly dříve než v 18:30, a byly by tak o půl hodiny kratší.
Pokud není nikdo, kdo by vystoupil pro nebo proti tomuto návrhu, je tato záležitost uzavřena.
Skupina Zelených/Evropské svobodné aliance žádala, aby bylo prohlášení Rady a Komise ohledně situace v Gruzii zahrnuto do společné rozpravy se zprávou pana Obiols i Germy a pana Tannocka a aby bylo odpolední zasedání následně prodlouženo do 18:30 a otázky Radě zkráceny o půl hodiny. Skupina rovněž žádala, aby byla rozprava o Gruzii zahrnuta do předložení návrhů usnesení a aby hlasování o této záležitosti proběhlo na listopadovém dílčím zasedání v Bruselu.
(DE) Pane předsedo, není třeba tento návrh obhajovat: všem je známa situace v Gruzii a je jasné, že když řešíme problematiku sousedících zemí, měli bychom Gruzii zahrnovat. Toto by mělo být ustanoveno, aby se Rada mohla zorientovat. Poté bychom měli tiše postoupit vpřed s usnesením, protože věřím, že je důležité, aby Evropský parlament učinil jasné usnesení týkající se událostí v Gruzii. To by pak následně mělo být přijato v Bruselu. Toto je správný oficiální postup a já doufám, že všichni členové s ním budou souhlasit, abychom mohli v tomto směru pokročit dál.
(DE) Pane předsedo, chceme vyjádřit svou podporu z velmi důležitého důvodu. Revoluce růží s sebou přinesla do Gruzie mnoho pozitivních aspektů, zejména po režimu prezidenta Ševarnadzeho. Nyní hrozí velké nebezpečí, že tyto nepopiratelné úspěchy budou zmařeny, pokud nebude kritika opozice vyslyšena.
Podnět Evropského parlamentu by mohl pomoci prezidentu Saakašvilimu vrátit se na správnou cestu, to znamená začít dialog s opozicí.
Rád bych vás, pane předsedo, požádal, abyste zůstal v kontaktu s předsedkyní parlamentu, která je v této oblasti rovněž velmi aktivní, a pokusil se ji přemluvit k dialogu. To je základem této rozpravy a také řešením, proto celou záležitost zcela podporuji.
(IT) Pane předsedo, dámy a pánové, chtěl bych se omluvit. Žádal jsem již dříve o slovo, ale i přesto, že jsem povstal a několikrát se snažil tento úmysl dát najevo, nedostal jsem příležitost promluvit. Rád bych pochopil jednu věc. Měl jsem v úmyslu jménem skupiny Aliance liberálů a demokratů pro Evropu požádat Radu a Komisi o prohlášení o katastrofě v Černém moři. Neslyšel jsem, kdo byl pro a kdo proti, a nejsem si jistý, jaké padlo rozhodnutí. Jak jsem již zmínil, měl jsem to v úmyslu a tento požadavek jsem se snažil naznačit. Chtěl jsem se zeptat přímo pana předsedy: mělo by existovat prohlášení Rady a Komise o katastrofě v Černém moři. Žádám pouze o ujasnění, jak Parlament rozhodl.
Pane Andrio, mějte prosím strpení. Jasně jsem vyvolával poslance, kteří by chtěli návrh odůvodnit. Nikdo se nepřihlásil. V místnosti ani nebyli přítomni ti, kteří jsou za řízení celého postupu zodpovědní. Díval jsem se velmi pečlivě a nenašel se vůbec žádný příspěvek, ani pro odůvodnění či podporu návrhu, a proto se sněmovna rozhodla, že nikdo nebude mít potřebu vyjádřit se proti návrhu, pokud nebyl odůvodněn. My zde jsme se, stejně jako v plénu, shodli, že tento návrh tedy nebude brán v potaz a nebude na pořadu jednání. Nyní proto žádám, abychom postupovali tak, jak jsme se právě dohodli.
(IT) Pane předsedo, dámy a pánové, dovolte mi prosím podat vysvětlení. Postavil jsem se a dával znamení, dokonce i slovně, ale předseda mi naznačil, že mám přestat. Postavil jsem se několikrát. Žádám vás, abyste tento podnět zahrnuli na pořad jednání a zajistili vydání prohlášení Rady a Komise. V každém případě na začátku zasedání pan předseda zmínil žádost skupiny Aliance liberálů a demokratů pro Evropu.
Nechápu, proč nemůžeme mít rozpravu z důvodu, že žádost byla omylem opominuta. Žádal jsem o slovo, dokonce jsem povstal, ale nikdo to nezaznamenal.
Tady v plénu si toho nikdo nevšiml, a proto jsem vám to také tak řekl. Pokud však máte pocit, že je to důležité, můžeme o celé záležitosti s radostí hlasovat.
Předseda skupiny Aliance liberálů a demokratů pro Evropu si přeje promluvit.
Pan předsedo, vím, že se můj kolega pokusil pronést poznámku, když jste záležitost přednesl, ale jsem přesvědčen, že by bylo užitečné ujasnit komoře jednu věc: netoužíme po rozpravě o této záležitosti v Radě a v Komisi; víme, jak málo času s Radou tento týden máme. Pokud by však bylo vydáno prohlášení Komise a my bychom mohli vést rozpravu na jeho základě, pak by to bylo dostatečné.
(HU) Minulý týden již potřetí zorganizovala Maďarská akademie věd světové vědecké fórum ve spolupráci s EU, organizací UNESCO a Mezinárodní radou pro vědu. Vědci a tvůrci politik z více než 60 zemí se zúčastnili tohoto světového vědeckého fóra, včetně 4 hlav států, generálního ředitele organizace UNESCO a Komise pro [...] (zvolání: "Omlouvám se, pane předsedo, ale takto nemohu dále pokračovat!")
Poté, co László Sólyom, prezident Maďarské republiky, doporučil ve svém projevu vytvoření světové organizace pro životní prostředí, vedení programu OSN pro životní prostředí oznámilo založení nové mezinárodní organizace. Na světovém fóru bylo doporučeno, aby parlamenty v co nejvíce zemích vytvořily institut komisaře zodpovědného za budoucí generace.
Hlavním posláním světového fóra je skutečnost, že věda a politika musí jednat společně, aby zastavily změny klimatu a ničení životního prostředí. Podle účastníků vznikl v Budapešti "vědecký Davos," jinými slovy, Budapešť nyní pro vědu znamená to, co Davos pro ekonomiku.
Další událostí v řadě bude v roce 2009 v Budapešti setkání ministrů pro vědu, vzdělání a finance z celého světa jako hlavní událost Roku tvořivosti. Ráda bych Komisi i vás požádala, abyste událost a myšlenku, která za ní stojí, podpořili, protože musíme bránit sami sebe a budoucí generace stejně jako životní prostředí a udržitelnost. Pane předsedo, děkuji za slovo.
Pane předsedo, jedním z největších problémů politiky EU je uplatňování. To platí zejména pro směrnice týkající se Lisabonu a změn klimatu.
Dne 4. ledna 2006 měla být ve všech členských státech zavedena směrnice o energetické náročnosti budov. To by vedlo k obrovským úsporám energie. Problémem však je, že pouze osm států oznámilo přechod včas. To znamená, že všechny následující státy nezavedly zákon, který samy podepsaly: Francie, Itálie, Belgie, Lucembursko, Velká Británie, Španělsko, Rakousko, Finsko, Švédsko, Estonsko, Lotyšsko, Polsko, Česká republika Slovensko, Maďarsko, Rumunsko, Řecko, Kypr a Malta.
EU ztratí svou důvěryhodnost a její snahy o snížení emisí uhlíku nebudou brány vážně, pokud se nebudeme řídit zákony včas. Naléhavě vás žádám, abyste sdělili členským státům, které jsem právě vyjmenovala, aby urychlily zavádění této důležité směrnice.
(RO) Bezpečnost italských občanů na území Italie spadá do výlučné soudní pravomoci italské vlády. Rumunská vláda se v žádném případě nemůže vměšovat. To, co rumunská vláda může učinit, a již také učinila, je spolupráce při poskytování veškerých informací potřebných pro zabraňování možné trestné činnosti páchané rumunskými občany.
Dosud italská vláda neměla žádnou strategii pro zlepšení situace Romů na svém území. Nejlepším důkazem je skutečnost, že italská vláda nepožádala o peníze z evropských fondů na integraci Romů, přestože bylo zřejmé, že Romové představují problém, který vyžadoval řešení již několik let.
Členské státy Evropské unie mají právo vypovědět občany, kteří páchají trestnou činnost, ale žádná ze zemí Evropské unie nemá právo vypovědět evropské občany, kteří by mohli být zločinci, aniž by spáchali čin zasluhující odsouzení.
Směrnice 38 z roku 2004 jasně vysvětluje tyto situace a vyhláška italské vlády náplň evropské směrnice překračuje.
Evropský parlament a evropští úředníci by měli zaujmout stanovisko ohledně vyhlášky 181 z 1. listopadu 2007 a požádat italský parlament o konečnou verzi zákona, který je po všech stránkách v souladu s obsahem evropské směrnice.
- (PL) Pane předsedo, bývalý francouzský prezident a hlavní tvůrce ústavní smlouvy, která byla odmítnuta v referendu ve Francii a Holandsku, Valéry Giscard d'Estaing uvedl, že reformní smlouva přijatá v Lisabonu není nic víc než pozměněná verze ústavní smlouvy, ze které byly odkazy na ústavu záměrně odstraněny.
Dovolte mi ocitovat jeho výrok: "především odvrátit hrozbu referenda tím, že odstraníme veškerá slova týkající se ústavy," konec citátu.
Právě tak se občané EU dozvěděli, že referendum o reformní smlouvě je hrozbou pro Evropu, a autoři této smlouvy připouští, že dochází k záměrným manipulacím, aby byli evropští občané podváděni.
Tato ostudná výpověď ukazuje, že referenda o smlouvě jsou potřebná, ale před jejich uspořádáním je třeba otevřené diskuze, v neposlední řadě ve fóru Evropského parlamentu. Naši voliči musí přesně vědět, co tento dokument opravdu představuje.
(CS) Dámy a pánové, při nedávném setkání s občany v České republice jsem byla upozorněna na to, že jsou zde lidé, kteří mají i nadále problémy s nedořešenou jednotnou legislativou v rámci členských zemí Evropské unie. Jedná se o posuzování úlev pro hendikepované občany při jejich cestách mimo vlastní stát. Již jsem letos na půdě Parlamentu hovořila o tom, že sjednocení legislativy, které by umožnilo lidem s různým stupněm tělesného a mentálního znevýhodnění obdržet jednotný dokument opravňující k úlevám v celé Unii, by přispělo k jejich snazšímu uplatnění práva na volný pohyb osob, a tím i širšímu zapojení do naší společnosti.
Dalším problémem, který zazněl z úst občanů a zaslouží si pozornost, je problematika časové délky výzev k předkládání projektů na čerpání finančních prostředků z Evropského sociálního fondu. Oceňuji, že peníze z fondu plynou k těmto potřebným, ale stihnout zpracovat a předložit projekt od začátku výzvy do její uzávěrky v termínu je podle názoru organizací zastupujících občany s hendikepem i pro zdravého člověka někdy až nadlidský výkon, natož pro občany se zdravotním postižením. Vím, že navrhovaná reformní smlouva Evropské unie lépe zohledňuje postavení osob zdravotně postižených, ale nevyřeší vše. Je tedy nutné zamyslet se nad tím, zda si tito lidé nezaslouží naši větší pozornost. Kde je hranice mezi zdravým a nemocným? Kdo pomoc přijímá a kdo ji poskytne? I my můžeme být jednou na druhé straně.
- (PL) Pane předsedo, polský tisk sdělil, že jména dvou polských žen byla opomenuta na památníku v Madridu připomínajícím oběti teroristického útoku dne 11. března 2004. Chybějící jména jsou Danuta Teresa Szpilaová a Alina Maria Bryková. Jejich rodiny se cítí dotčeny. Památník byl odhalen před osmi měsíci.
Byla rovněž vynechána jména přistěhovalců z Maroka a Rumunska. Proto se nyní ptám svých španělských kolegů: Byla tato chyba již napravena? Proč tato jména nebyla na památník napsána? Rád bych požádal také vás, pane předsedo, abyste o tuto záležitost projevil zájem a angažoval se v ní.
(BG) Pane předsedo, poslanci a poslankyně, Ahmed Dogan, vůdce protiústavní strany turecké menšiny Hnutí za práva a svobody, která má mandát bulharské vlády, sdělil v noci před rozhodujícím kolem místních voleb, že obchodování s hlasy je v Evropě naprosto běžné. Tento ostudný výrok vyvolal oprávněnou zlobu bavorského ministra pro evropské záležitosti Markuse Soedera. V rozhovoru pro Die Welt Soeder požadoval, aby bylo provedeno vyšetřování a fondy EU se pro Bulharsko uzavřely.
Hnutí za práva a svobody je politickým dědicem turecké teroristické organizace. Ahmed Dogan byl jejím zakladatelem, za což byl odsouzen a vězněn jako terorista. Politická strana Ataka byla od samého začátku proti existenci této struktury podobné mafii, jejíž peníze jsou používány na obchodování s hlasy i pro ekonomické vydírání a diskriminaci bulharských občanů v jejich vlastní zemi.
Zastavení čerpání z evropských fondů se bude rovnat potrestání bulharských občanů díky politickým mafiánům. Proto je lepší zastavit samotného Dogana! Pokud považuje obchodování s hlasy za evropskou metodu, pak si dokážete představit, jak se čtyři zástupci Hnutí za práva a svobody dostali do skupiny liberálů zde, v Evropském parlamentu!
Tento Parlament by měl odsoudit protidemokratická prohlášení Ahmeda Dogana a ustanovit výbor pro vyšetřování průběhu posledních místních voleb a voleb do Evropského parlamentu v květnu tohoto roku. Děkuji vám.
(CS) Dámy a pánové, definitivní rozhodnutí o vstupu devíti členských států Evropské unie do Schengenu přijali s radostí také občané České republiky. Kromě oficiálních změn v bezpečnostním systému a v ochraně hranic přinese volný pohyb zboží a osob také některé překvapivé komplikace. Na nedávné schůzce regionálních autorit jižních Čech, Bavorska a Horního Rakouska zmínili někteří experti, že novou překážkou na bývalých hranicích by se mohla stát tzv. bezzásahová zóna Šumavského národního parku. Některé turistické cesty z Bavorska končí totiž na hranicích oné bezzásahové zóny a přísné ekologické zákony nedovolují, aby na českém území pokračovaly. Naše hranice se Spolkovou republikou Německo a s Rakouskem byly v době nepříliš vzdálené součástí železné opony, která od sebe téměř neprodyšně oddělovala komunistické totalitní režimy a demokratický svět. Nyní se můžeme dočkat situace, kde místo železné opony bude lidi v našem regionu oddělovat zelená opona.
(DE) Pane předsedo, prosím za prominutí, ale v předposlední intervenci bylo v německém překladu našeho jinak naprosto výborného tlumočníka uvedeno, že pan Soeder je bulharský ministr pro evropské záležitosti. Považuji za důležité zmínit, že ve skutečnosti je to bavorský ministr pro evropské záležitosti, což dokazuje, jak je důležité, že kromě audiovizuálních záznamů dostáváme i písemný zápis.
Dalším bodem je zpráva Pála Schmitta jménem Výboru pro kulturu a vzdělávání o úloze sportu ve vzdělávání.
zpravodaj. - (HU) Paní předsedající, komisaři, dámy a pánové, dovolte mi nejprve vyjádřit poděkování za četné připomínky a doporučení ke zlepšení, jež byly zaslány v souvislosti s mou zprávou. Mým cílem bylo hovořit o posílení úlohy školní tělesné výchovy a sportu ve vzdělávání.
Téměř čtvrtina dětí žijících v Evropské unii trpí nadváhou, přičemž 50 % těchto dětí vykonává sportovní činnost pouze v hodinách školní tělesné výchovy, zatímco počet hodin tělesné výchovy trvale klesá. Tento nebezpečný proces vede k tomu, že se v Evropě vyskytuje stále častěji diabetes, vysoký krevní tlak, nemoci oběhového a nervového systému, míšní a cévní choroby, a to bude mít v budoucnosti za následek výrazné zvýšení výdajů na zdravotní péči v jednotlivých členských státech.
Nemůžeme si dovolit smiřovat se s pasivním životním stylem a každodenním sedavým způsobem života typickým pro dospívající lidi v Evropě tím, že budeme zanedbávat tak jednoduchý a zároveň účinný nástroj, jakým jsou hodiny tělesné výchovy. Je mou povinností a odpovědností jako bývalého olympionika, aktivního sportovního funkcionáře a přirozeně také jako poslance Evropského parlamentu najít způsob, jak by se Unie mohla podílet na boji proti obezitě žáků, podpoře zdravého aktivního způsobu života a vytvoření podmínek pro zdraví dospívajících lidí v Evropě, a dále na procesu vzdělávání prostřednictvím sportu.
Dovolte mi, abych poblahopřál hlavám členských států k jejich moudrému rozhodnutí při poslední vrcholné schůzce v Lisabonu nezapomínat na sport a udělit Unii právo iniciovat návrhy zákonů v oblasti sportu v návaznosti na schválení reformní smlouvy. Komise vypracovala řadu programů na podporu zdravého způsobu života a v oblasti zdravé výživy, ale tyto programy nejsou dostatečně koordinované. Větší úloha v jejich zavádění musí být dána odborníkům z oblasti sportu, učitelům tělesné výchovy a trenérům.
Je zapotřebí říci, že bílá kniha o sportu, kterou Komise zveřejnila v červenci, a akční plán k této knize jsou krokem správným směrem. Počítáme rovněž se spoluprací Komise při podpoře výzkumu, který je nezbytný pro odborníky z oblasti sportu, a při získávání statistických údajů za účelem měření sportovní činnosti žáků a jejich tělesné kondice.
Osobně se domnívám, že je důležité, že s využitím dalšího vzdělávání a rámce boloňského procesu můžeme podpořit mobilitu a trvalé vzdělávání trenérů a učitelů tělesné výchovy, můžeme vzájemně uznávat stupně, které jsou potvrzením jejich kvalifikace, a můžeme napomáhat účinnější spolupráci organizací odborníků z oblasti sportu.
Kromě tělesných cvičení rozvíjí tělesná výchova tak významné kvality, jako je vytrvalost, týmová spolupráce, vůle, a smysl pro fair play, z nichž mladí lidé, kteří nám jsou svěřeni, budou čerpat výhody po celý život. Sportovní zařízení a tělocvičny jsou v členských státech často velmi zanedbané, není v nich zajištěna správná údržba a jsou opotřebované. Dalším velkým problémem je nedostatek kvalifikovaných učitelů tělesné výchovy, a tento stav svědčí o úpadku dalšího profesního vzdělávání a o skutečnosti, že požadavky na obsah učebních plánů tělesné výchovy jsou zastaralé.
Tělesná výchova ve školách bohužel ztratila svůj význam, třebaže je základem pro tělesný i duševní rozvoj. Jemná a hrubá motorika, které lze dobře rozvíjet prostřednictvím sportu a oblíbených her či jakékoli činnosti zahrnující pohyb, jsou rovněž nezbytné tehdy, když se dítě učí číst a psát. Nikoli náhodou se i péče o děti s dyslexií nebo dysgrafií uskutečňuje za pomoci motorické terapie.
Tělesná výchova je jediným předmětem v učebních plánech, který se zaměřuje nikoli na duševní, ale i na tělesný rozvoj, rozvoj pohybové kultury a zdravovědu. Je společným úkolem učitelů tělesné výchovy a rodičů učit děti zdravému způsobu života a povzbuzovat je v něm a také v tom, aby pravidelně cvičily, a poukazovat na škodlivé účinky nedovoleného dopování, alkoholu a jiných drog na duševní a tělesnou stránku osobnosti.
S cílem zlepšit stav zdravotní a tělesné kondice dětí ve školním věku doporučujeme, aby byla zavedena povinná tělesná výchova v primárním a sekundárním školství a aby pro děti existovala možnost cvičit alespoň třikrát týdně jako součást učebních plánů. Sport má přední úlohu v podpoře sociální integrace a posilování sociální soudržnosti, neboť je významným nástrojem socializace a mezikulturního dialogu.
Ve zprávě je přiznávána velká úloha otázce rovnosti pohlaví. Mám také pocit, že je důležité, že ti, kdo jsou postižení, by se rovněž měli účastnit řádné tělesné výchovy ve škole, která odpovídá jejich potřebám a stále více se integruje. Ve své zprávě rovněž uvádím, že tělesná výchova a organizovaný sport ve škole hrají přední úlohu, nikoli pouze z tělesného, ale také rozumového hlediska, ve zdravém vývoji dětí a zároveň stupni socializace. Ve zprávě doporučuji, že by regiony, které v této oblasti zaostaly, měly mít možnost ucházet se o financování investic do sportu ze strukturálních fondů.
Nakonec bych rád poděkoval Výboru pro práva žen a rovnost pohlaví a Výboru pro zaměstnanost a sociální věci, za jejich cenné příspěvky k této zprávě. Dámy a pánové, chtěl bych Vás požádat, abyste mou zprávu podpořili. Děkuji vám za pozornost.
(DE) Paní předsedající, požádal jsem o slovo dříve, než zpráva byla oznámena. Předsedající před Vámi vyzval velký počet poslanců - jako součást postupu zvednuté ruky - kteří ani nebyli přítomni v této sněmovně. Za to byl ostatně podle jednacího řádu pan Corbett pokárán.
Pokoušel jsem se promluvit x-krát, a poukázal jsem na to i v mé žádosti, ale nebyla tomu věnována pozornost. Jsem přesvědčen, že to, co předsedající před Vámi právě udělal, je v rozporu s pravidly uplatňovanými v této sněmovně a nehodné tohoto Parlamentu.
Pane Martine, bylo tam příliš mnoho jednominutových projevů. Normálně to trvá půl hodiny. Tato doba byla výrazně překročena, tak se omlouvám.
člen Komise. - Paní předsedající, především bych chtěl poblahopřát panu Schmittovi a výboru k jeho zprávě z vlastního podnětu. Tato zpráva je příhodná a velmi inspirativní. Využili jsme tuto zprávu při vypracování bílé knihy jako jeden z příspěvků, který považuji za důležitý ve společné strategii zaměřené na sport v Evropě, a jsem potěšen, že existuje řada konkrétních konvergencí mezi bílou knihou přijatou v červenci a touto zprávou.
Obecně se tato zpráva i naše bílá kniha shodují v tom, že obecná orientace tělesné výchovy nezbytně neodpovídá současným společenským potřebám. Předmět je v učebních plánech škol stále více marginalizován, a proto je nezbytné, abychom se zlepšili.
Rád bych zde zmínil některé otázky či oblasti obsažené ve zprávě a v bílé knize. V obou dokumentech se doporučuje posílená spolupráce odvětví zdravotnictví, odvětví vzdělávání a odvětví sportu za účelem definování a provedení strategií na snížení zdravotních rizik, jako je například nadváha.
Pokud jde o dobu věnovanou tělesné výchově, zabudujeme to do souboru pokynů týkajících se tělesné aktivity. Měli bychom to spolu s členskými státy vytvořit do konce roku 2008.
V otázce výzkumu bílá kniha navrhuje mobilizovat zdroje sedmého rámcového programu pro výzkum k podpoře víceoborového výzkumu v této oblasti, jež by se týkal zejména zdravotních aspektů způsobu života. Doporučujeme také zohlednění úlohy sportu v oblasti sociálního začleňování, sociální integrace a rovných příležitostí v plánování strukturálních fondů.
Nyní k otázce investic. Pokud jde o sport nejvyšší třídy, zahájili jsme vypracování studie týkající se mladých vrcholových sportovců a sportovkyň v Evropě. To nám umožní určit správné nástroje k podpoře odborné přípravy a vzdělávání v oblasti sportu u mladých lidí.
Mezitím budeme podporovat sportovní a tělesné aktivity prostřednictvím programu celoživotního učení, programu Mládež v akci a programu Evropa pro občany. Dovolte mi, abych v tomto okamžiku zdůraznil, že obecná výzva k předkládání návrhů na rok 2008, 2009 a 2010 v rámci programu pro celoživotní učení zahrnula tělesnou výchovu a sport mezi své priority, a to otevře nové možnosti pro financování této oblasti vzdělávání.
Na závěr bych uvedl, že s nadějí očekáváme, jak zmínil pan Schmitt, ratifikaci reformní smlouvy a její vstup v platnost, neboť nám to poskytne nové možnosti. Naše zkušenost s akčním plánem Pierra de Coubertina a Vaše vlastní zpráva nám napomohou profilovat tyto možnosti s cílem lépe podporovat úsilí členských států v posilování úlohy sportu ve vzdělávání v nadcházejících letech. Znovu vám děkuji za Váš příspěvek.
navrhovatelka stanoviska Výboru pro práva žen a rovnost pohlaví. - (DE) Paní předsedající, pane komisaři, ve sportu - a zde nyní hovoříme o spravedlnosti - nesmí být činěny žádné rozdíly mezi pohlavími, se ženami musí být zacházeno rovnocenně. Začíná to ve školních letech, při hodinách tělesné výchovy, a končí až u tréninků vysokovýkonnostního sportu nejvyšší třídy, přičemž nejsou zohledněny ženské vlastnosti a ženské biologické potřeby. Na tyto skutečnosti je zapotřebí soustředit více pozornosti.
U sportu nejvyšší třídy se totéž uplatňuje u veřejnosti a pozornosti ze strany sdělovacích prostředků, což má dopady na financování. Ženy jsou ve sportu nejvyšší třídy velmi znevýhodňovány a je nejvyšší čas, abychom se ujistili, že pravidla fair play platí pro každého i v tomto ohledu.
Je rovněž nezbytné, abychom zajistili, aby fungovala lépe integrace dívek z různých kulturních skupin do školních sportovních aktivit, a musíme se pokusit zapojit všechny, bez ohledu na náboženské a kulturní rozdíly.
, jménem skupiny PPE-DE. - (EL) Paní předsedající, pane komisaři, dámy a pánové, rád bych poblahopřál našemu kolegovi poslanci panu Schmittovi, který v této zprávě vyšel z vlastních zkušeností. Zdůrazňuji, že sport a zapojení dětí do sportovních aktivit jsou v současnosti opravdu nezbytné s ohledem na změny, ke kterým dochází v našem každodenním životě.
Děti tráví velkou část svého času před televizní obrazovkou, při videohrách a u počítačů. Jejich výživa zdaleka není zdravá. Dětská obezita je stále závažnějším problémem, který nevyhnutelně vyvolává těžká zdravotní rizika. Pro děti sport není jen způsobem, jak cvičit a rozvíjet nové skupinové dovednosti, ale má rovněž rekreační funkci a učí týmové spolupráci. Fyzické cvičení vykonávané při sportu má prospěšný efekt na tělesné zdraví mladých lidí. Děti, pane komisaři, nejedí více, ale jsou méně aktivní a méně cvičí. Sedavý způsob života a obezita často způsobují vysoký krevní tlak a diabetes a mají vliv na trvale rostoucí podíl osob s těmito onemocněními na obyvatelstvu v EU.
Následujícím bodem rozpravy je zpráva Romany Jordan Cizeljové, jménem Výboru pro průmysl, výzkum a energetiku, týkající se návrhu na rozhodnutí Rady, kterým se stanoví stanovy zásobovací agentury Euratomu - C6-0131/2007 -.
místopředseda Komise. - Paní předsedající, rád bych nejprve poblahopřál paní zpravodajce k její zprávě.
Jaderná energie je významnou složkou evropského energetického mixu a v současnosti jsme svědky obnoveného zájmu o jadernou energii na evropské i světové úrovni.
Evropská agentura Euratom během své více než pětačtyřicetileté historie napomohla k zabezpečení dodávek jaderného paliva ve prospěch uživatelů ve Společenství.
Zásobovací agentura je institucí, která byla vytvořena Smlouvou o Euratomu, což znamená, že pochází přímo z nástroje primárního práva. Jejím cílem je dlouhodobá bezpečnost dodávek prostřednictvím přiměřené diverzifikace zdrojů dodávek týkající se jaderných paliv. Rovný přístup ke zdrojům dodávek je nezbytným prvkem Smlouvy o Euratomu a zajišťuje jej zásobovací agentura.
V současnosti zásobovací agentura funguje podle stanov z roku 1958, kdy bylo Společenství tvořeno šesti členskými státy. V souvislosti s rozšířením Evropské unie je zapotřebí tyto stanovy modernizovat. To je předmětem našeho návrhu; je to také důvod, proč zásobovací agenturu nelze považovat za novou agenturu ve smyslu interinstitucionální dohody mezi Evropským parlamentem a Evropskou komisí.
Evropský parlament dlouho požadoval, aby úloha agentury byla oživena a aby pravomoci obsažené ve Smlouvě o Euratomu byly plně využity. Rád bych uvedl zejména Maldeikisovu zprávu týkající se padesátého výročí Smlouvy o Euratomu, kterou letos přijala tato sněmovna. Jsem rád, že mohu říci, že Komise vítá většinu navržených změn. Sdílím Váš názor, že je zapotřebí posílit úlohu poradního výboru. Souhlasím také s tím, že by měl více přispívat k přípravě průzkumů trhu agentury.
Na závěr bych rád uvedl, že vítám podporu, kterou Evropský parlament poskytuje za účelem posílení úlohy zásobovací agentury Euratomu. Těším se na diskusi.
zpravodajka. - (SL) Úloha jaderné energie je stále více zřejmá, nejen v Evropě, ale také celosvětově. Spolehlivost dodávek, konkurenceschopnost na trhu s energií a minimalizace dopadů výroby a využívání energie na životní prostředí vytvářejí základnu energetické politiky Evropské unie. Rozvoj udržitelné energetiky má také zároveň pozitivní účinek na rozvoj technologií, hospodářský růst a zaměstnanost. Toto všechno směřuje k dosažení cílů Lisabonské strategie.
Vyvážený energetický mix je jednou z podmínek, které jsou nezbytné pro udržitelný rozvoj, boj proti globálnímu oteplování a změně klimatu, snížení závislosti na dovozu a zajištění bezpečných dodávek energie. V Evropské unii tvoří složku energetického mixu také jaderná energie. Musíme proto zajistit, abychom měli bezpečné a spolehlivé dodávky jaderného materiálu a konkurenční, řádně fungující trhy s energií, na které se můžeme spolehnout.
Z tohoto důvodu byla zřízena zásobovací agentura Euratomu. Její úlohu je třeba dále posílit v souvislosti se změnami podmínek na světových trzích s energií. Přirozeně také souhlasím s Komisí v tom, že rozšíření Evropské unie na 27 členských států a finanční nařízení přijaté v souvislosti s agenturou vyžaduje nové, modernizované a zdokonalené stanovy pro zásobovací agenturu Euratomu.
Posílenou úlohu agentury jsem zdůraznila i ve své zprávě. Potřebujeme silnou instituci, která bude kromě své hlavní úlohy sledování dodávek a poptávky po jaderném materiálu a jaderných službách zajišťovat a pravidelně provádět studie týkající se rizika na trhu a dlouhodobého pohybu cen u jaderných materiálů. Musí mít kontrolu nad uzavíráním dlouhodobých smluv na jaderné palivo a zajišťovat mimo jiné rámec pro investice.
S cílem zajistit, aby všechny tyto úkoly proběhly úspěšně, jsem navrhl větší úlohu poradního výboru, který vnímám prvotně jako expertní instituci. Na základě rozmanité odbornosti svých členů je schopen poskytovat agentuře jedinečnou podporu, pokud jde o úkoly, které jí byly svěřeny Smlouvou o Euratomu. Domnívám se proto, počet by se měl počet členů poradního výboru rozšířit, zejména pokud jde o experty. Myslím si, že ty členské státy, které jsou aktivní v jaderném palivovém cyklu a také nejvíce přispívají do většiny fondů, by měly být oprávněny mít dodatečného člena v poradním výboru.
Aby byla zajištěna soudržnost práce výboru a aby bylo možné v jeho rámci rozvíjet odborné znalosti vysoké úrovně, navrhuji, aby byl zřízen výbor nebo sbor úředníků a dále to, aby tento sbor tvořili předseda, dva místopředsedové a dva poradci. Soudržnost lze zajistit jen prostřednictvím jednoduché struktury a jasně definovaných úkolů úředníků poradního výboru, kteří tvoří spojovací článek mezi poradním výborem a generálním ředitelem agentury. Musejí koordinovat aktivity poradního výboru, zejména takové, které jsou spojené s vypracováním, hodnocením a přezkumem jeho zpráv a šířením odborných znalostí. Bez investic do vzdělání a lidských zdrojů lze stanovených cílů konkurenceschopné a technologicky vyspělé Evropy jen stěží dosáhnout.
Dále bych rád zdůraznil potřebu průhlednosti, což je velkou měrou záležitostí pro výroční zprávu agentury. Myslím si, že by Evropský parlament měl také být informován o všech významnějších projektech agentury. Musí být jasněji stanovena jeho úloha v rozpočtovém procesu agentury.
Výroční zpráva agentury, výsledky studií a další relevantní dokumenty by měl dostávat nejen Evropský parlament, ale rovněž Rada, Účetní dvůr a členské státy. Jen při dobré informovanosti a na základě vytvoření dobré praxe můžeme zlepšit výkon agentury.
Transparentnosti může napomoci i metoda financování agentury, která až dosud byla poměrně složitá a nejasná kvůli specifické povaze agentury. Rád bych tuto metodu zjednodušil, a podporuji proto, aby agentura fungovala stejným způsobem jako ostatní evropské agentury. Jaderná energie tvoří součást energetického mixu a přál bych si, aby fungovala za stejných podmínek, jaké jsou uplatňovány u jiných zdrojů energie.
S cílem situaci zjednodušit, zprůhlednit a uvést ji do souladu s ustanoveními Smlouvy o Euratomu navrhuji, aby zásobovací agentura měla svou vlastní rozpočtovou položku, odděleně od rozpočtu útvarů Komise, kde budou administrativní výdaje jasně odděleny od provozních výdajů agentury. Evropskému parlamentu, jako příslušnému rozpočtovému orgánu, by to umožnilo získat kontrolu nad rozpočtem agentury, a tím také přispět k transparentnější a demokratičtější Evropě.
Ať již zvyšující se úlohu jaderné energie schvalujeme, či nikoli, její existence je realitou současnosti. Jistě chceme bezpečné dodávky a funkční trhy, ale to lze zajistit jen dlouhodobou vizí a za pomoci schopného orgánu s dostatečnými pravomocemi a demokratickou kontrolou. Nové stanovy zásobovací agentury Euratomu usilují o dosažení těchto cílů.
Na závěr bych rád poděkoval Komisi za její spolupráci i za odpovědi na poměrně složité otázky týkající se stanov. Rád bych také poděkoval členům Výboru pro průmysl, výzkum a energetiku za jejich konstruktivní spolupráci při přípravě a přijetí zprávy. Chtěl bych Vás také požádat, abyste ji podpořili při hlasování na plenárním zasedání, a uvítal bych také připomínky od kolegů poslanců.
jménem skupiny PPE-DE. Paní předsedající, nejprve bych se rád připojil k blahopřání paní Jordan Cizeljové k její zprávě. Odvedla hodně práce na důležitých a citlivých změnách tohoto návrhu.
Chci říci, že velmi doufám, že Rada tyto návrhy přijme. Jsem si vědom toho, že návrh pouze projednáváme. Vítám důraz, který je v této zprávě kladen na otevřenost - otevřenost, co se týče fungování agentury - a důraz na úlohu, kterou by měl hrát v činnosti agentury tento Parlament.
V tomto ohledu podporuji pozměňovací návrhy ze strany Rozpočtového výboru, který vykonává naši pravomoc jako součást rozpočtového orgánu.
Vítám také návrhy, které paní Jordan Cizeljová vypracovala v souvislosti s jasným stanovením úlohy agentury, zejména úlohy tohoto výboru. Třebaže já osobně možná nebudu tak nadšený, pokud jde o početní přírůstky, myslím si nicméně, že je mimořádně užitečné být otevřenější a konkrétnější, pokud jde o úlohu výboru.
Naproti tomu však musím vyjádřit své politování nad jedním nebo dvěma rušivými pozměňovacími návrhy, zejména návrhem 39, který podle mého názoru spíše škodlivě - ale snad po zralé úvaze - jde zcela opačným směrem, než je záměr a úloha agentury i Smlouvy o Euratomu jako celku. Ale jsme tady my. Snad není žádným překvapením, že patříme ke skupině Verts/ALE.
Nakonec bych ale rád uvítal renesanci jaderné energie - jak již řekl pan Komisař - na evropské i vnitrostátní úrovni - kvůli její rozhodující úloze, kterou bude muset hrát v řešení problému změny klimatu.
jménem skupiny PSE - (BG) Vážení kolegové, jménem socialistů bych rád poblahopřál zpravodajce paní Cizeljové za její pečlivou práci a dobrou spolupráci s Výborem pro průmysl, výzkum a energetiku při vypracování této zprávy.
Domnívám se, že by mělo přijetí nových stanov zásobovací agentury Euratomu odrážet nikoli pouze nový počet členských států, ale také moderní pravidla financování. V prvé řadě by měly stanovy poskytovat základ k posílení úlohy agentury a k zajištění pravidelných dodávek za nejvýhodnějších podmínek, pokud jde o dodávky surovin a jaderného materiálu.
V této souvislosti podporuji návrh, aby agentura posílila své analytické funkce, pokud jde o rozvoj trhu s jaderným materiálem, a prováděla pravidelné průzkumy, včetně analýz tržního rizika. Význam agentury a odbornost její práce budou posíleny prostřednictvím návrhů na specifikaci a posílení úlohy poradního orgánu agentury. Zvláštní pozornost by měla také být věnována návrhům na podporu transparentnosti v činnosti agentury.
Provádění směrnice 2004/38/ES o právu občanů Unie a jejich rodinných příslušníků svobodně se pohybovat a pobývat na území členských států (rozprava)
Následujícím tématem je prohlášení Komise k provádění směrnice 2004/38/ES o právu občanů Unie a jejich rodinných příslušníků svobodně se pohybovat a pobývat na území členských států.
místopředseda Komise - Vážený pane předsedající, sledovali jsme velmi pozorně vývoj situace v Itálii. Jsme znepokojeni rostoucí pouliční kriminalitou a chceme především vyjádřit svůj soucit s rodinami obětí trestných činů.
Vítáme opatření dvoustranné spolupráce oznámená minulý týden ministerskými předsedy Itálie a Rumunska. Zajistíme, aby byla práva rumunských občanů dodržována způsobem, jakým mají být dodržována práva všech občanů.
Na základě přechodných opatření týkajících se úplného otevření pracovních trhů musí rumunští občané o pracovní povolení v některých členských státech žádat. Zajistíme, aby členské státy ve svých vnitrostátních právních předpisech a správní praxi dodržovaly zásadu nediskriminace.
Směrnice 2004/38/ES o volném pohybu připouští vyhoštění evropských občanů v případě, kdy daná osoba představuje skutečnou a dostatečně závažnou hrozbu pro některý ze základních zájmů společnosti. Toto rozhodnutí musí být činěno na základě konkrétního případu a za plného dodržování záruk hmotného i procesního práva. V případě okamžitého vyhoštění musí být naléhavost tohoto kroku řádně odůvodněna. Podle této směrnice může hostitelský členský stát také vyhostit evropské občany, pokud již nesplňují podmínky svého práva k pobytu. Mohou být rovněž vyhoštěni neaktivní občané Unie, pokud se pro systém sociální pomoci stanou nepřiměřenou zátěží, jinými slovy pokud nemají legální finanční prostředky pro zajištění patřičných každodenních životních potřeb. V takovém případě se vyhoštění ze země opírá o objektivní důvody a nemůže být uložen zákaz opětovného návratu.
Vyhoštění evropských občanů je extrémním opatřením. Jedná se o omezení jedné ze základních svobod daných Smlouvou. Měla by být provedena opatření pro zjištění rozdílu mezi právem na svobodu pohybu a povinností každého členského státu jednat v zájmu čestných občanů v případě, kdy nejsou splněny zákonné podmínky pro pobyt.
Dne 7. listopadu 2007 italské úřady oficiálně seznámily Komisi se zněním svého nařízení. Italský parlament musí toto nařízení schválit do 60 dnů. Jak víte, italský parlament má pravomoc znění nařízení upravit. Stanovisko Komise k provedení směrnice 2004/38/ES do italského práva bude samozřejmě záviset na konečném znění příslušné právní úpravy, která vzejde z italského parlamentu. Nařízení vstoupilo v platnost okamžitě, přestože směrnice je dostatečně přesná na to, aby byla přímo uplatnitelná vnitrostátními soudy. Pokud se tedy občan/ka Unie domnívá, že byl/a vyhoštěn/a v rozporu se zárukami stanovenými směrnicí, může se odvolat k vnitrostátnímu soudu. V případě pochyb ohledně provádění evropského práva, jak velmi dobře víte, jsou vnitrostátní soudy povinny předat danou záležitost Evropskému soudnímu dvoru. Do doby, než italský parlament toto nařízení posoudí, budeme situaci nadále sledovat.
Znepokojují nás rovněž rasistické a xenofobní demonstrace, které v Itálii doprovázely zavedení nařízení. Romské skupiny jsou největší menšinou v Evropě. Jejich společenství čelí po celé Evropě těžkým podmínkám. Dlouhodobě jsou pronásledováni. Tato situace vede k lidskému strádání a sociálnímu napětí. Jejich začlenění vyžaduje snahy všech zúčastněných stran, včetně samotných Romů. Jednotlivcům, zejména dětem a ženám, musí být poskytnuta zvláštní ochrana.
Pachatelé trestných činů bez rozdílu národnosti velmi často zneužívají zvláště zranitelné skupiny obyvatel, jako jsou děti. Romské děti čelí dvojnásobné diskriminaci. Jsou obětí stereotypů a předsudků a zároveň mohou čelit zneužívání svých základních práv, a to dokonce v rámci svých vlastních komunit. Často vídáme zanedbané romské děti na našich ulicích nebo v ubohých, často tolerovaných, podmínkách v moderních evropských favelas. Tyto děti se mohou dopouštět trestných činů nebo být nuceny žebrat. Romští školáci inklinují k předčasnému ukončení školní docházky, aniž by dosáhli odpovídajícího vzdělání a dovedností, které by jim umožnily postarat se o sebe a své rodiny.
Pokud se zabýváme pouze určitou skupinou obyvatel. když zvažujeme, jak ochránit její základní práva, hrozí, že neochráníme jednotlivce v rámci této skupiny, a přicházíme o možnost přerušit kruh dopouštění se špatného chování a strachu.
Jsme připraveni pomoci Itálii a Rumunsku v jejich snahách o co možná nejlepší využití všech možností, které již nabízí evropské právo a evropské fondy. Mělo by být rovněž zdůrazněno, že romské komunity žijí také v řadě dalších členských států, jako je Francie, Irsko, Španělsko, Slovensko, Česká republika nebo Maďarsko. Sociální začlenění romských komunit může být dále zlepšováno i v těchto členských státech, zejména prostřednictvím strukturálních fondů, které mohou být v tomto směru velmi užitečné.
Financování z evropských zdrojů, zaměřené zejména na potřeby romských komunit, lze již využít v oblastech, jako je sociální začlenění, boj proti diskriminaci, regionální rozvoj a školství. V předchozím programovém období zpřístupnily strukturální fondy na projekty týkající se romských komunit více než 275 milionů EUR. Dodatečně bylo mezi lety 2004 a 2006 na základě předstupních nástrojů uvolněno pro Rumunsko a Bulharsko dalších 60 milionů EUR. Financování projektů romské problematiky bude pokračovat i v programovém období strukturálních fondů 2007-2013. Směrnice 2000/43/ES o rovném zacházení bez ohledu na rasu nebo etnický původ, která se na Romy vztahuje, poskytuje ochranu před diskriminací v oblastech zaměstnání, vzdělávání, sociální ochrany, zdravotní péče, v přístupu ke zboží a službám a v bytové otázce. Aktivně zajišťujeme, aby tato právní úprava byla uplatňována napříč celou EU.
Konečně s tím, jak Komise netoleruje žádnou formu diskriminace nebo nesnášenlivosti vůči svým občanům, podpoříme rovněž členské státy, které zákonným způsobem chrání své občany před kriminalitou, ať se jedná o jejich státní příslušníky, nebo občany Unie obecně. Ostatně svoboda, spravedlnost a bezpečnost jdou spolu ruku v ruce.
jménem skupiny PPE-DE - (IT) Vážený pane předsedající, dámy a pánové, chtěl bych poblahopřát panu Frattinimu k jeho vyčerpávající zprávě a návrhům, myšlenkám, obsahu a hodnotám, které ve svém projevu hájil. Proces sjednocení Evropy jistě vede k rostoucímu pohybu občanů v rámci Unie a v některých případech se stal skutečným migračním fenoménem. Jedná se o případ Itálie, kde v současné době žije okolo půl milionu rumunských občanů.
EU se snaží prostřednictvím směrnice 2004/38/ES zajistit dodržování jak práv občanů Společenství, kteří migrují z jedné země do druhé, tak práva členských států na vyhoštění občanů EU, kteří nesplňují určitá pravidla. Poukazuji na schopnost jejich vlastní pomoci a rizika pro veřejnou politiku a bezpečnost. Bohužel v Itálii je směrnice EU uplatňována ve velmi malé míře a s velkým zpožděním. Výsledek? Nevyhoštění řady občanů, kteří by se možná v případě vypovězení ze země nedopustili v Itálii trestných činů.
Došlo bohužel ke spáchání trestných činů ze strany občanů s evropským pasem, což otřáslo veřejným míněním. Reakcí byla nepřijatelná vlna xenofobního násilí. Násilí a vraždy spáchané v Itálii musí být rázně odsouzeny a musí být vyjádřena solidarita s rodinami obětí. Musí být rovněž odsouzena násilná a xenofobní reakce, ačkoli bohužel při neuplatňování pravidel a nevymáhání práva hrozí, že občané se ujmou spravedlnosti sami, což je skutečně nepřijatelné.
Členské státy, stejně jako místní orgány, mají velmi jasně definované pravomoci. V Římě i přes četné zprávy, které jsou k dispozici, nebyly bohužel podniknuty žádné kroky jako reakce na některé sociální situace, mezi něž patří existence chudinských čtvrtí obývaných romskými občany. Tyto situace vyžadují neprodlené podniknutí příslušných kroků. Opatření, která jsou činěna se zpožděním, nijak nepřispějí k řešení vzniklých problémů. Nepodporujeme masová vyhošťování. Každý občan, který se dopustí trestného činu, je osobně právně odpovědný, a to bez ohledu na národnost nebo příslušnost k určité etnické skupině. Další spolupráce mezi Rumunskem a Itálií by samozřejmě byla užitečná. Není věcí náhody, že jsem text PPE podepsal já a můj kolega, pan Marinescu.
Jedná se o otázku, která se výslovně týká romských obyvatel, nikoli rumunských občanů jako takových. Proto žádáme o ustanovení zvláštní agentury pro sociální integraci romských komunit, tj. evropské agentury, která by prokázala, že Evropa svým dílem přispívá k řešení problému, který by v opačném případě mohl podnítit vznik mnohem větší společenské paniky.
jménem skupiny PSE. - (DE) Vážený pane předsedající, dámy a pánové, nacházíme se ve velmi složité situaci. Je složitá, jelikož na základě událostí, ke kterým došlo v Římě, vyplynulo na povrch něco, s čím jsme se do té doby nesetkali nebo setkat nechtěli. Vražda, ke které zde došlo, je hluboce odsouzeníhodným a opovrženíhodným činem. Reakce, které tato vražda rozpoutala, jsou alarmující. Nicméně skutečnost, že jeden pachatel, který se dopustí trestného činu, je na jeho základě posuzován jako součást vetší skupiny lidí, kteří jsou tak říkajíc kolektivně považováni za odpovědné za skutky této jediné osoby, není v historii lidstva ničím novým - vždy se vyskytovaly případy podobného chování - ale vždy se jedná o odsouzeníhodný postoj. Proto první věcí, kterou musíme učinit, je velmi pozorně rozlišovat. Je pravdou, že integrace Romů do naší společnosti dlouhodobě nefunguje, což je spojeno se skutečností, že nejsme dostatečně odhodláni je do své společnosti začlenit. Romové jsou svéhlavým národem s vlastní autonomní kulturou, kvůli čemuž jejich integrace vyžaduje značné úsilí. Nicméně je to proveditelný krok, který můžeme zvládnout, pokud budeme respektovat jejich kulturu.
Nicméně je třeba ujasnit, že právní stát musí být schopen zajistit své fungování prostřednictvím všech ústavních prostředků. Právní stát musí využít všech dostupných prostředků, aby udržel veřejnou bezpečnost a chránil pořádek. Jak toho nejlépe dosáhnout? Nejlepším způsobem je nezobecňovat, ale hodnotit každý jednotlivý případ, což je přesně to, k čemu musí v Evropě dojít. Co se týká svobody pohybu, musíme v každém konkrétním případě přezkoumat, jaká práva obyvatel Unie získal, a v případě pohybu z jedné země do druhé přezkoumat, na základě jakých práv s ním bude zacházeno.
V Evropské unii zaručujeme právo na svobodu pohybu. Všichni občané evropských států - nebo alespoň států patřících do schengenského prostoru - mohou využívat této jednotné svobody pohybu. To však neznamená, že při pohybu z jednoho státu do druhého mohou dělat, co se jim zlíbí. Musí dodržovat práva a zákony daného státu, a naopak stát patřící do schengenského prostoru také musí na svém území dodržovat práva občana Unie. Nelze obecně říct, že je to chyba této skupiny lidí, a proto tato skupina musí odejít, protože žádný z jejích členů nemá pracovní provolení nebo protože nesplňuje pojetí naší kultury nebo kvůli tomu, že jsou všichni nezaměstnaní nebo žebrají. Namísto toho musíme vždy zjistit, jaká práva daný občan má, a stejně tak zjistit, jaká práva porušil. To je přesně úkol, který plní italská a rumunská vláda a který také čeká Komisi.
Zde musím říct, pane komisaři Frattini, že neplníte správně svou roli. Byl jsem velmi překvapen, když jsem četl Vaše poznámky v Il Messaggero. Do té doby jsem měl dojem, že jste velmi umírněným komisařem. Získal jste si respekt mé skupiny, protože až dosud jste v politice pracoval velmi citlivě. Nicméně poznámky, které jste uvedl v Il Messaggero, týkající se pracovních povolení a příjmové skladby - v přesvědčení, že je možné jednoduše přijít do tábora, zeptat se někoho, jak si vydělává na živobytí, a pokud by dotyčný nedokázal vysvětlit na místě, z čeho žije, jej vykázat ze země - připomínají zcela svévolné fungování státu. Je Vašim úkolem, pane komisaři Frattini - zejména jako komisaře odpovědného za lidská práva - abyste hájil zásady Evropské unie a neprosazoval sebe jako ministra v budoucí italské vládě.
jménem skupiny ALDE. - Vážený pane předsedající, většina z nás uznává výhody plynoucí z migrace. Členské státy, které otevřely své hranice migrantům z ostatních členských států, nezaznamenaly nárůst nezaměstnanosti, naopak nárůst produktivity, hospodářský růst a vytvoření nových pracovních míst.
Je to velmi starý příběh. Přistěhovalci dělají práci, kterou rodilí občané nechtějí dělat, těžce pracují, náklady s nimi spojené jsou velmi nízké a přinášejí nové nápady. Je však důležité uznat, že někteří lidé přecházejí hranice, aniž by chtěli pracovat - nebo alespoň nechtějí pracovat legálně. Jak jste uvedl, pane komisaři, právo Evropské unie tuto situaci připouští. Při udělování práva k pobytu může hostitelský stát omezit právo k pobytu na tři měsíce, pokud daná osoba nemá finanční prostředky odpovídající životnímu minimu, a může toto právo ukončit, pokud by mohlo dojít k ohrožení veřejného pořádku.
Jedním z velkých úspěchů Unie je právo volného pohybu, které nyní využívají miliony občanů při svých studiích, v pracovním životě nebo v důchodovém věku. Čelíme nyní problému národa, který nemá svou domovinu, stejně jako Židé, kteří v dřívějších dobách nebyli nikde vítáni, a dnes je to případ Romů, tj. zhruba devíti milionů lidí, kteří jsou v řadě členských zemích diskriminováni. Zaměňovat však romské občany s Rumunskem, přestože řada z nich rumunskými občany je, znamená nepochopit charakter jak Romů, tak Rumunska. Stejně tak byste je mohli zaměňovat s Římem.
Fondy Evropské unie uvolnily pro integraci Romů finanční prostředky. Spolupracujeme s Georgem Sorosem a jeho Desetiletím romské integrace. Je však zapotřebí, aby se k ní, stejně jako ke společné rámcové strategii Společenství pro začlenění Romů, všechny členské státy, pokud má fungovat, smluvně zavázaly.
Je škoda, že Itálie nezískala žádné z těchto finančních prostředků. Španělsko obdrželo 52 milionů EUR a Polsko 8 milionů EUR. Nebylo to však pouze vlivem nedostatečné prozíravosti na straně italské vlády, ale také na straně Komise. Domnívám se, že se pan Barroso mýlil, když ve svém včerejším rozhovoru v La Repubblica tvrdil, že je nemyslitelné, aby Evropská unie podporovala integraci v terénu. To by nemělo být nemyslitelné.
Pane Frattini, sdílím názory pana Schulze. Neměl byste v této otázce hrát stranickou politiku. Tato sněmovna Vás žádá, abyste se soustředil na své současné povinnosti, nikoli na svou případnou budoucí kariéru. Italové, stejně jako ostatní, znají zranitelnost migrujících komunit. V roce 1893 v Aigues-Mortes ve Francii byli italští zaměstnanci solivaru v Peccais lynčování z xenofobních důvodů, které se týkaly ochrany místních pracovních příležitostí. Avšak jedním z velkých úspěchů Unie je skutečnost, že tyto pogromy jsou dnes pouhou minulostí.
Definice rámce pro ochranu půdy - Tematická strategie pro ochranu půdy (rozprava)
zprávě, kterou předkládá paní Cristina Gutiérrez-Cortinesová jménem Výboru pro životní prostředí, veřejné zdraví a bezpečnost potravin o návrhu směrnice Evropského parlamentu a Rady o zřízení rámce pro ochranu půdy a o změně směrnice 2004/35/ES - C6-0307/2006 -, a
zprávě, kterou předkládá pan Vittorio Prodi jménem Výboru pro životní prostředí, veřejné zdraví a bezpečnost potravin o tematické strategii pro ochranu půdy.
(DE) Paní předsedající, nehlásil bych se znovu o slovo, kdyby se pan komisař ve svých závěrečných poznámkách nesnažil ze sebe udělat oběť. Pane komisaři, musíte se smířit s tím, že se nacházíte na evropském fóru, jehož součástí je i zvláštní povinností být velmi opatrný na to, co říkáte, a to co jste uvedl v Il Messaggero bylo fakticky nesprávné.
Žádný orgán v Evropě nemá právo přijít do tábora, zeptat se nějaké osoby čím se živí a pak ji vyhostit, pokud okamžitě neodpoví. To je zcela a naprosto nesprávně, vy jste to však takto uvedl v rozhovoru pro Il Messaggero, tak se nerozčilujte, když se to pak obrátí proti vám.
V každém případě, rozprava je ukončena. Je mi líto, ale toto není možné. Domnívala jsem se, že chcete přidat bod jednání. Rozprava je ukončena. Pokračujme. ... Nesouhlasím s tímto příspěvkem. K tomu se již nemůžeme vracet, domnívala jsem se, že pan Schulz chce přidat bod jednání.
Paní předsedající, dovolte mi začít tím, že poděkuji Evropskému parlamentu a zejména zpravodajům, paní Gutiérrez-Cortinesové a panu Prodimu, Výboru pro životní prostředí, veřejné zdraví a bezpečnost potravin a ostatním výborům za jejich příspěvky při prvním čtení.
Návrh Komise na tematickou strategii pro ochranu půdy vzešel z práce započaté roku 1998 na základě podnětu německého ministerstva životního prostředí. Výsledkem dlouhých konzultací se zúčastněnými stranami a s členskými státy bylo uznání půdy jako cenného přírodního zdroje, jehož degradace v Evropě se stává problematickou. Komise následně spolupracovala se zúčastněnými stranami, především s Parlamentem a Radou na tom, aby témata spojená s ochranou půdy byla lépe pochopena a aby v této oblasti bylo dosaženo shody.
Usnesení Parlamentu o sdělení o ochraně půdy z roku 2002 bylo důležitým doporučením Komisi ohledně toho, jakým směrem se zaměřit, aby v Evropě zajistila řádnou ochranu půdy. Na základě závěrů schválených na Malorce roku 2002 požádala Evropská rada Komisi, aby vypracovala ucelenou a rozsáhlou strategii pro ochranu půdy, jež bude obsahovat všeobecné zásady, příslušné kvantitativní a kvalitativní cíle a harmonogram hodnocení plánovaných opatření.
Chtěl bych přejít ke konkrétnějším otázkám. Považuji za velmi uspokojivé, že degradace půdy je uznána jako vážný problém, který je nutné vyřešit. S ohledem například na současný značný zájem Parlamentu o dezertifikaci je důležité, abychom tady v Evropě otevřeně vyjádřili své odhodlání k boji proti příčinám tohoto problému jak v Evropě, tak ve světě. Změna klimatu a jisté nevhodné způsoby hospodaření s půdou naši půdu ohrožují. Určení rozsahu degradace a následné vyvinutí metod, jež zajistí udržitelné využívání půdy je přímým použitím přístupu založeného na znalostech, jehož si Parlament právem cení. Tím bude zaručeno lépe zacílené úsilí a efektivnější využití zdrojů pro naše účely.
Podniky mají nárok očekávat, že členské státy budou právní předpisy uplatňovat jednotně. V analýze posouzení vlivů na životní prostředí připravené Komisí se odhaduje, že v EU je potenciálně kontaminováno přibližně 3,5 milionu lokalit. Z toho zhruba 15 % je kontaminováno určitě. Je tedy životně důležité, aby podniky měly jistotu, že bude přijat podobný postup pro určování kontaminovaných lokalit, což jim umožní plánovat investice.
Musíme také mít na paměti, že mezi změnou klimatu a půdou je přímá souvislost. Například dle nedávného výzkumného článku, jež uveřejnil spolehlivý mezinárodní vědecký časopis "Nature", bylo v posledních 25 letech pouze ve Spojeném království ročně vypuštěno 13 milionů tun CO2 z půdy do ovzduší, což je stejné množství jako by ročně vypustilo 5 milionů aut. Také stojí za povšimnutí, že schopnost půdy vstřebat uhlík a proměnit jej na užitečný humus ještě není plně probádána.
V této souvislosti mi dovolte shrnout základní cíle opatření, které Komise navrhuje:
Za prvé, musí být vyvinuta vysoce flexibilní, soudržná a ucelená evropská politika ochrany půdy. Vytvořením rámce pro udržitelné využívání půdy a přijetím opatření u zdroje zabrání tato politika další degradaci půdy a zachová její životně důležité funkce v oblasti sociální, environmentální a hospodářské.
Za druhé, je nutné shromáždit informace o stavu půdy v Evropě, abychom mohli činit politická rozhodnutí, jež budou založena znalostech, a soustředit své úsilí na místa, kde bude zjištěn nejvážnější stav degradace.
Za třetí, kde je to možné, by měla být degradovaná půda obnovena základě analýzy stavu půdy, kterou provedou členské státy. Cílem obnovy by mělo být dosažení kvality půdy, která bude odpovídat alespoň současnému a zamýšlenému využívání půdy.
Za čtvrté, měla by být přijata minimální společná pravidla pro celou Evropu, aby byl mezi členskými státy zajištěn soudržný přístup v záležitostech ochrany půdy. Tato společná pravidla napomohou transparentnosti a zabrání narušení vnitřního trhu.
Cílem strategie a směrnice je zahájit dlouhodobou politiku ochrany půdy, aby za pár let mohly členské státy v této oblasti dosáhnout značného pokroku.
Chtěl bych vás upozornit na jisté klíčové aspekty rámcové směrnice o ochraně půdy.
Zaprvé, dokument, který je výsledkem procesu spolurozhodování, musí být jednoznačný a musí poskytnout právní jistotu zúčastněným stranám dotčeným tímto legislativním postupem. Musíme se vyhnout zavádění změn s právními mezerami, které by zbytečně omezily rozsah směrnice.
Zadruhé, návrh již obsahuje vysokou úroveň subsidiarity a flexibility. Chápu, že jsou navrhovány jisté změny s cílem tuto úroveň ještě zvýšit. Musíte si však být jisti, že tyto změny nezpůsobí potíže při uplatňování směrnice všemi členskými státy. To platí zejména pro změny týkající se programů opatření v prioritních oblastech stanovených směrnicí.
Zatřetí, abychom dosáhli vysokého stupně ochrany životního prostředí, musíme se shodnout na soudržném přístupu, jež budou při určování kontaminovaných půd dodržovat všechny členské státy. Navrhované zrušení přílohy II by nám zabránilo v dosažení cíle.
Na závěr chci uvést, že Komise bude od této chvíle sledovat vývoj průběhu rozpravy o svém návrhu v Radě a v Evropském parlamentu. Podle toho poté určí svůj postoj.
zpravodajka. - (ES) Paní předsedající, než se vyjádřím k návrhu, o kterém se bude dnes ráno hlasovat, ráda bych poděkovala zpravodajům všech politických skupin a zejména chci poděkovat panu Sornosovi ze socialistické skupiny Evropského parlamentu a našemu příteli panu Prodimu, kteří pracovali skutečně bok po boku a obohatili směrnici, stejně jako skupina Zelených/Evropské svobodné aliance a mnoho dalších členů.
Dokument, o kterém se bude zítra hlasovat obsahuje několik změn, jež byly výsledkem dohody, byl tedy obohacen o příspěvky dalších politických stran. Je z velké části založen na shodě, což je u politiky životního prostředí neobvyklé, mohly bychom se tudíž domnívat, že bude základem pro novou evropskou politiku a otevře nové možnosti.
Tento dokument je nesmírně inovativní, protože odpovídá novému přístupu k řešení směrnic. Čelili jsme problému, že z 27 států jenom 9 má zvláštní právní předpisy na ochranu půdy, což je záležitost, jíž se v budoucnosti budeme muset znovu zabývat. Evropa prošla asymetrickým vývojem a v současné době je v oblasti ochrany půdy mnoho států na velmi vysoké úrovni, zatímco jiné jsou na úrovni nízké.
Jak můžeme při tak velkých rozdílech dosáhnout politické shody a společné politiky? To byl úkol, před kterým jsme stáli. Jaké jsme našli řešeni? V článku 249 Smlouvy o založení Evropských společenství stojí, že směrnice jsou společnými cíli a jejich provádění a uplatňování je možné ponechat na členských státech, a to jsme také udělali.
Články 1 a 2 byly posíleny až k článku 6, aby společné cíle byly jednoznačné. Jinými slovy, stanovili jsme cíl. Známe cíl, jehož potřebujeme dosáhnout a musíme uznat, že udržitelnost je proces, ve kterém jsou jasné cíle, jichž je třeba dosáhnout, ale ne všechny země mohou pracovat stejnou rychlostí. Nemůžeme žádat, aby ti, kteří ještě nezačali, dělali to samé jako ostatní.
Žádáme tedy, aby provádění bylo ponecháno na členských státech, s co největším dodržením zásady subsidiarity, čímž zbavíme státy, kteří již pokroku dosáhly, obav, že se jejich oficiální opatření budou muset opakovat. Není třeba, aby státy, které již mají v ochraně půdy jasno, dělaly vše znovu od začátku.
Změna směrnice 2003/87/ES tak, aby se činnosti v oblasti letectví začlenily do systému pro obchodování s povolenkami na emise skleníkových plynů ve Společenství (rozprava)
Dalším bodem je zpráva Petera Lieseho jménem Výboru pro životní prostředí, veřejné zdraví a bezpečnost potravin o návrhu směrnice Evropského parlamentu a Rady o změně směrnice 2003/87/ES tak, aby se činnosti v oblasti letectví začlenily do systému pro obchodování s povolenkami na emise skleníkových plynů ve Společenství - C6-0011/2007 -
člen Komise. - (EL) Pane předsedající, dámy a pánové, jsem obzvláště rád, že mohu zahájit dnešní rozpravu o návrhu na začlenění činností v oblasti letectví do systému pro obchodování s povolenkami na emise skleníkových plynů ve Společenství, který je označován zkratkou ETS.
Rád bych poděkoval zpravodaji panu Liesemu a Výboru pro životní prostředí, veřejné zdraví a bezpečnost potravin za jejich dosavadní úsilí. Také bych rád poděkoval ostatním třem výborům za jejich účast a příspěvek k diskusi.
Je již široce přijímanou skutečností, že dochází ke změně klimatu a že tuto změnu způsobuje lidská činnost. Na opatřeních, která realizujeme v následujících deseti letech, bude záviset, zda se nám podaří dostat situaci pod kontrolu, nebo zda dovolíme, aby změna klimatu dosáhla tak nebezpečné úrovně, že bude ohrožovat blahobyt a stabilitu našich společností. Evropská unie má schopnosti, zdroje a vůli k tomu, aby mohla stát v čele celosvětového úsilí o boj se změnou klimatu. Toto je jasné poselství, které za několik týdnů sdělíme na Bali, kde bude probíhat diskuse o Budoucí mezinárodní akci související se Sítí pro změnu klimatu. Tato příležitost umožňuje všem třem institucím, tedy Evropskému parlamentu, Radě a Komisi, aby stanovily ambiciózní a závazné cíle týkající se snižování emisí. K dosažení těchto cílů musí všechna odvětví, včetně odvětví mezinárodní letecké dopravy, přijmout svůj díl odpovědnosti.
S mezinárodní leteckou dopravou se dosud ve srovnání s jinými odvětvími dopravy zachází poměrně mírně. Pokud jde o zdanění a daň z přidané hodnoty, mezinárodní letecká doprava se stále těší privilegiím, kterým se těšila, když šlo ještě o malé rodící se odvětví po skončení druhé světové války. Při vyjednávání Kjótského protokolu v devadesátých letech byla letecká a námořní doprava vyňata z cílů snižování emisí skleníkových plynů. Tyto cíle se týkají pouze vnitrostátních letů. Nyní se letecká přeprava významně rozrostla a stala se úhelným kamenem globalizace, neboť k sobě navzájem přibližuje jak lidi, tak ekonomiky. Komise plně uznává význam letecké dopravy pro mezinárodní obchod a hospodářský rozvoj. Na druhou stranu je třeba říci, že se již projevuje negativní dopad letecké dopravy na životní prostředí, což se hmatatelně projevuje například v dramatickém nárůstu emisí skleníkových plynů. Podíl letecké dopravy na celkových emisích skleníkových plynů se rovná celkovým emisím Spojeného království nebo Kanady. V Evropské unii dosahují nyní emise oxidu uhličitého produkované letadly téměř dvojnásobku celkové hodnoty z roku 1990 a do roku 2012 mají dle prognózy dosáhnout 150% růstu.
Samozřejmě, že nemůžeme dovolit, aby tato situace nadále trvala, a nepřijmout žádná opatření na její nápravu. Odvětví letecké dopravy musí k boji se změnou klimatu rovněž přispívat, jinak se nevyhneme tomu, že jiná hospodářská odvětví, která již vynakládají významné úsilí o snížení svých emisí, budou zvýhodněna na jeho úkor. Právě z tohoto důvodu navrhla Evropská komise ve svém sdělení ze září 2005 celkový přístup ke snižování dopadu letecké dopravy na klima.
Naše strategie je založena na politikách, které Společenství již uplatňuje, avšak dále je posiluje a rozšiřuje. Naše stávající politiky zahrnují výzkum v oblasti nových, čistějších technologií a další zlepšování systému řízení leteckého provozu v Evropě prostřednictvím programů Jednotné evropské nebe a Čisté nebe. Samotná tato opatření však přeci jen nestačí; je nezbytné přistoupit k další činnosti, a z tohoto důvodu Komise v prosinci 2006 navrhla, aby byla letecká doprava zahrnuta do systému Společenství pro obchodování s povolenkami na emise. Dnes jsme zde proto, abychom tento návrh podrobili rozpravě.
Přístup Komise se dělí do dvou fází. V první fázi budou od roku 2011 zahrnuty do systému všechny lety v rámci Evropské unie. V druhé fázi budou od roku 2012 zahrnuty všechny lety do a z Evropské unie. Začínáme s vnitřními lety - tím ukazujeme svou vůli zaujímat v mezinárodním měřítku vůdčí pozici v tomto úsilí. Zároveň vybízíme mezinárodní partnery, aby se k této společné snaze připojili.
Na poslední konferenci Mezinárodní organizace pro civilní letectví (ICAO), která se konala v září, jsme čelili silné opozici ze strany mnoha třetích zemí, která byla zamřena proti našemu plánu začlenit do systému obchodování všechna letadla bez ohledu na to, v jakém státu jsou registrována. Důvody se liší zemi od země, ale jasně se ukázalo, že zejména rozvojové země se domnívají, že bychom měli začít sami u sebe a teprve poté uplatnit tento systém na lety z jejich zemí a na jejich letecké společnosti.
Z toho vyplývá, že musíme ukázat větší odhodlání. Jedním z hlavních bodů návrhu je, že se musí vztahovat na všechny letecké společnosti provozující lety na linkách, na něž se systém vztahuje, bez ohledu na to, v jakém státě mají sídlo, a to za účelem zamezení diskriminace. Návrh je v souladu s Chicagskou úmluvou a s dvoustrannými úmluvami v oblasti letectví. Tento postoj podpořilo na konferenci Mezinárodní organizace pro civilní letectví všech 42 evropských států. Evropa zaznamenala v této věci formální výhradu, která nám však ponechává manévrovací prostor.
O ambicióznosti návrhu Komise vypovídá její výzva ke stabilizování úrovně emisí na průměru z let 2004-2006. Toto bude mít vzhledem k prognóze rychlého růstu letecké dopravy významný účinek na životní prostředí. V roce 2020 ušetříme ročně celkově 183 milionů tun oxidu uhličitého, což je dvojnásobek současného objemu emisí skleníkových plynů ze všech zdrojů v Rakousku. To znamená, že ve srovnání se stavem, kdy by letecká doprava nebyla zařazena do systému Společenství pro obchodování s povolenkami, dojde k 46% redukci emisí.
Pokud jde o přidělení emisních povolenek leteckým společnostem, navrhujeme jednoduchý přístup. V období před rokem 2013 bude určitá část povolenek na emise z letecké dopravy zpřístupněna prostřednictvím dražby, a to v souladu s částí povolenek, kterou budou moci dražit ostatní odvětví. Zbytek bude distribuován bezplatně v závislosti na srovnání leteckých společností, přičemž zvýhodněny budou společnosti s dobrými výsledky. Od roku 2013 bude poměr povolenek zpřístupněných cestou dražby odpovídat úrovni, která bude dohodnuta při všeobecné revizi ETS. Pro distribuci zbytku bude konečně použita tatáž metoda spočívající v harmonizovaném srovnání.
Dámy a pánové, boj se změnou klimatu je nyní největší prioritou Evropské unie. Předkládaný návrh se týká jednoho z nejrychleji rostoucích zdrojů emisí skleníkových plynů. Symbolizuje tedy odhodlanost Unie v této věci. Snaží se specifickými opatřeními dostat pod kontrolu složitý problém v hospodářském odvětví, kde dosud účinné politiky nebyly úspěšně rozvinuty. Evropa musí hrát vedoucí roli, avšak takovým způsobem, aby neprovokovala své mezinárodní partnery. Vzhledem k vážným pochybnostem, které řada z nich vyjádřila, musíme ukázat odhodlání, ale zároveň přijmout citlivý postoj. Komise pevně věří, že návrh, o kterém dnes vedeme rozpravu, přesně odpovídá této potřebě.
zpravodaj. - (DE) Pane předsedající, pane komisaři, dámy a pánové, v několika uplynulých měsících si téměř každý uvědomil, že musíme něco udělat, abychom zabránili dramatické změně klimatu.
Zprávy Mezinárodního panelu pro změnu klimatu (IPCC) a bývalého vedoucího ekonoma Světové banky sira Nicholase Sterna vyjasnily, že cena nicnedělání je mnohem vyšší než náklady na to, něco dělat. Sir Nicholas Stern dokonce uvedl, že pokud bude změna klimatu nadále mimo kontrolu, může to mít stejné ekonomické důsledky jako obě světové války. Tento příklad jasně ukazuje, že nejde o triviální záležitost nebo nějaká konstrukce, na kterou přišli ve snu Zelení, nýbrž o předmět hmatatelných ekonomických zájmů a o něco, co se skutečně dotýká každého člověka. Je tudíž logické, že Evropská rada na svém březnovém zasedání rozhodla, že Evropská unie sníží své emise do roku 2020 nejméně od 20 %, a pokud dospějeme k mezinárodní dohodě - což je naším přáním -, pak o 30 %.
Proto je nedůsledné, že významné odvětví ekonomiky své emise vůbec nesnižuje a místo toho je nechává nekontrolovaně růst. Jak řekl pan komisař, emise pocházející z letectví se od roku 1990 zdvojnásobily. Je tedy dobře, že Komise navrhla emise oxidu uhličitého v letectví snížit. Tento návrh má však také své vady, a jsem si jistý, že na ně zítra Evropský parlament odpoví četnými pozměňovacími návrhy.
Rád bych poděkoval všem, díky nimž - jak věřím - zítra dospějeme k uspokojivému výsledku, zejména pak stínovým zpravodajům, panu Jarzembowskému, zpravodaji ve Výboru pro dopravu a cestovní ruch, který se účastnil Hughesovy procedury, a všem účastníkům z ostatních výborů, kteří vyjádřili svůj názor. Třebaže se některé postoje lišily, myslím, že jsme se na řadě důležitých bodů shodli a že se tak stane i zítra při hlasování.
Jsme zajedno v tom, že chceme jednotné počáteční datum. Do systému by měly být zahrnuty od téhož dne jak lety v rámci Evropy, tak mezikontinentální lety, při nichž letadla vzlétají nebo přistávají v Evropě. Je to zásadní z důvodu neutrálnosti z hlediska hospodářské soutěže a také proto, že dvě třetiny emisí oxidu uhličitého pocházejí z mezikontinentálních letů a nikoli z letů v rámci Evropy. Přirozeně musíme také mluvit se třetími zeměmi, a proto Výbor pro životní prostředí, veřejné zdraví a bezpečnost potravin přijal usnesení o tom, že Komise má pokračovat v jednáních se třetími zeměmi. Pokud se dokážeme shodnout na společných cílích a společném postupu, který dosáhne tolik, co návrh Komise, pak bychom měli také vstoupit v jednání se třetími zeměmi.
Shodli jsme se - to je druhý bod, který bych rád zdůraznil -, že chceme dražit mnohem větší část povolenek. Toto je důležité pro nováčky, ale hlavně ke zmírnění neočekávaných zisků, které jsou tak významné v odvětví elektřiny. Ceny elektřiny vzrostly navzdory tomu, že byly povolenky distribuovány zcela bezplatně. Z toho důvodu musí být dražena větší část a příjmy navraceny občanům ve formě nižších daní a poplatků za dopravu šetrnou k životnímu prostředí; také o tomto výbor rozhodl.
Shodli jsme se, že horní limit pro emise by měl být pod 100 %, protože jde o snižování a nikoli jen o stabilizaci úrovní CO2. Výbor pro životní prostředí k tomu ještě rozhodl zavést koeficient v hodnotě 2, aby byly zohledněny také emise oxidu dusíku. Pokud Komise předloží návrh - a ten bude přijat - alternativního způsobu zacházení s oxidem dusíku, pak může být od tohoto koeficientu upuštěno, ale prozatím ho potřebujeme. Dále je také velmi důležité začlenit doložku účinnosti a Výbor pro životní prostředí se na tomto rovněž shodl. Cíle, které si letecké společnosti samy stanoví ve věci zlepšení účinnosti, musí být dosaženy, a leteckému průmyslu nesmí být dovoleno, aby se jednoduše vykoupil.
Dámy a pánové, hlasování bude zítra v některých oblastech velmi těsné. Existují body, na kterých se všichni neshodují. Jménem své skupiny - nikoli jako zpravodaj - mohu říci, že Výbor pro životní prostředí v některých bodech zašel příliš daleko. Například nebudeme moci podpořit horní hranici 75 % a stále platí, že bychom rádi získali úlevu pro malé a střední podniky. Skupina Evropské lidové strany (Křesťanští demokraté) a Evropských demokratů bude v každém případě hlasovat pro zprávu a věřím, že Parlament jako celek vyšle Radě jasný signál.
Neměli bychom se spokojit pouze se stanovením všeobecných cílů týkajících se řešení změny klimatu, nýbrž měli bychom také zavést specifické právní normy. Budeme s velkým zájmem sledovat, zda Rada potvrdí svá slova činy, nebo zda za svými vlastními cíli zaostane či dokonce zeslabí návrh Komise. S tím se Evropský parlament nesmíří.
navrhovatel stanoviska Hospodářského a měnového výboru. - (FR) Pane předsedající, pane komisaři, nejprve bych rád Komisi co nejupřímněji poděkoval za to, že se odvážila prolomit tabu obestírající letectví a nečekala na rozhodnutí Mezinárodní asociace leteckých dopravců (IATA); blahopřeji panu zpravodajovi, že tento postoj podpořil.
Jako navrhovatel stanoviska Hospodářského a měnového výboru se soustředím pouze na jeden bod - otázku hospodářské soutěže.
Zmínil jste, pane komisaři, že tato směrnice odstraňuje chybu v nařízeních, která upřednostňují jiné druhy dopravy na úkor letectví. To je výborná poznámka.
Nemělo by se stát, že způsob, jakým bude směrnice prováděna, nakonec zvýhodní některé společnosti na úkor jiných. Prakticky každý z nás letos alespoň jednou letěl se společností, která před třemi roky ještě neexistovala. Nemůžeme tedy stávajícím společnostem garantovat příjem. Čím vyšší bude podíl určený do distribuce cestou dražby, tím kvalitnější bude hospodářská soutěž.
zpravodaj Výboru pro průmysl, výzkum a energetiku. - (RO) Pane předsedající, páni komisaři, drazí kolegové, jako zpravodajka pro stanovisko Výboru pro průmysl, výzkum a energetiku vám mohu říci, že náš výbor se směrnicí také intenzivně zabýval.
Snažili jsme se nalézt co nejspravedlivější rovnováhu mezi nezbytnou ochranou životního prostředí na jedné straně a mezi nezbytnými činnostmi k zajištění konkurenceschopnosti evropského leteckého odvětví a k nastavení rovného zacházení pro všechny letecké společnosti v Evropské unii na straně druhé.
místopředsedkyně Komise. - Pane předsedající, reforma komitologie, o níž bylo rozhodnuto v červenci 2006, zavedla "regulativní postup s kontrolou", který dává Evropskému parlamentu právo veta vztahující se na opatření všeobecného rozsahu, která pozměňují základní právní akt přijatý postupem spolurozhodování.
V rámci této reformy se všechny tři instituce shodly na společném prohlášení, v němž se zavázaly přizpůsobit tomuto novému postupu 26 prioritních základních aktů, a Komise přijala na konci minulého roku 26 prioritních návrhů na přizpůsobení. Je v našem společném zájmu, abychom tyto nástroje přizpůsobení přijali co nejdříve. Komisi tudíž velmi těší, že je nyní Parlament po dosažení dobrých a čestných kompromisů mezi institucemi připraven hlasovat o několika legislativních usneseních.
Další důležité body budou na programu jiného zasedání Evropského parlamentu později v tomto měsíci a já věřím, že budeme schopni vyřešit i tyto body. Chci poděkovat zpravodajům z různých výborů za jejich velmi kooperativní a konstruktivní přístup.
V důsledku toho by mohl být celý balík oněch 26 prioritních návrhů na přizpůsobení připraven k přijetí ještě před koncem tohoto roku. To by byl velmi dobrý výsledek, který připraví cestu k tak zvanému "všeobecnému přizpůsobení". Jak víte, Komise se zavázala revidovat vedle těchto 26 prioritních aktů všechny stávající základní právní akty přijaté postupem spolurozhodování, a to s cílem uvést je v soulad s novým regulativním postupem s kontrolou. Komise tomuto závazku dostojí a navrhne toto všeobecné přizpůsobení všech neprioritních aktů. Půjde celkově zhruba o 220 aktů. Tento proces bude mít formu čtyř nebo pěti souhrnných návrhů nebo balíčků návrhů, přičemž první z nich by se měl do Evropského parlamentu dostat již v listopadu. Další dva souhrnné návrhy budou následovat s odstupem několika týdnů a závěrečný návrh těsně před koncem roku nebo na samém začátku příštího roku.
Třetím aspektem revidování kontrolních pravomocí Parlamentu je revize dohody uzavřené v roce 2000 mezi Komisí a Parlamentem o postupech při komitologii. Zde bych chtěla poděkovat Parlamentu, a zejména pánům Galeotemu a Corbettovi za vynikající kooperativní atmosféru, která při jednáních panovala. Také bych jim ráda poděkovala za to, že souhlasili, že zvláštní postupy stanovené v této dohodě se použijí ve všech výjimečně naléhavých případech.
Těší mě, že mohu oznámit, že výsledky těchto jednání byly politicky podpořeny a že Komise bude moci přistoupit k formálnímu přijetí revidované dohody, jakmile výstup z těchto jednání formálně schválí Parlament. Věřím, že dohoda, které jsme dosáhli, našim dvěma institucím v budoucnu pomůže k účinnější práci.
jménem skupiny PPE-DE. - (DE) Pane předsedající, paní komisařko, tato diskuse o komitologii probíhá již dlouho. Na základě zprávy Basel II získal konečně Evropský parlament kontrolní pravomoci, které by měly být v demokracii normální, a to za houževnatého odporu Rady a za odporu Komise. Nyní se musíme snažit přizpůsobit odpovídajícím způsobem směrnice. Je zde kladen důraz na otázku přizpůsobování dotčených směrnic - a je to pochopitelné. Důležitým aspektem je otázka, v jakém rozsahu směrnice legislativně přizpůsobovat.
Dohoda mezi Parlamentem, Komisí a Radou je však o tom, jak může být Parlament přiměřeně zapojen. Paní komisařka vyjádřila naději, že Parlament přijme příslušná přizpůsobení již v průběhu tohoto roku. Pro nás je důležité, aby byl Parlament o procesech informován včas a aby sdělování informací Parlamentu cestou výborů komitologie probíhala rychle. Vlastní fáze provádění teprve začne a čas nám dá odpověď na to, zda budou tímto způsobem posíleny pravomoci Parlamentu.
Totéž se týká žádostí o naléhavou rozpravu. Abych uvedl příklad - dalším bodem na programu jsou účetní standardy, IFRS 8. Zde byl postup takový, že jsme byli v rámci komitologie bohužel pouze informováni Komisí na poslední chvíli. Potom se po nás čekalo, že poměrně rychle přijmeme rozhodnutí. Klíčové bude, nehledě na proces formálního přizpůsobení, zda Komise, příslušná generální ředitelství, úředníci pracující v této oblasti, budou mít vůli zapojit Parlament včas do práce. Teprve tehdy bude možná skutečná kontrola.. Na tomto se ukáže, zda je Komise jako celek pro, anebo není.
jménem skupiny PSE. - (FR) Pane předsedající, paní komisařko, opět zde hovoříme o komitologii. V zásadě jde o to, jak jste řekla, aby byla naplněna dohoda, kterou jsme všichni přivítali jako úspěch, když jsme ji v červenci 2006 uzavřeli.
Jsou zde dva aspekty - praktický aspekt, kterým se nebudu znovu zabývat, ale také promítnutí této dohody do každé ze směrnic, a dnes se zabýváme 26 prioritními směrnicemi. Mluvím o směrnicích, které byly postoupeny Hospodářskému a měnovému výboru. Z tohoto hlediska bych chtěla vyjádřit naše odhodlání k tomu, aby postoj Evropského parlamentu, až bude projednávat těchto 26 prioritních směrnic, byl co nejsoudržnější. U těchto 26 směrnic se jedná o použité téže dohody o komitologii a odtud vyplývá myšlenka podobného přístupu. Jak ovšem dobře víme, při těchto jednáních se ďábel schovává v detailech, a my jsme na něj při těchto jednáních narazili ve třech specifických bodech, které bych ráda stručně zmínila.
První bod se týká něčeho, co jsme v Hospodářském a měnovém výboru - ale nejenom v něm - chápali jako provokaci. Komise předložila ve věci účetních standardů, což je oblast, v níž Evropský parlament vykonává plnou pravomoc, předložila Komise návrh, kde se uvádělo, že se má automaticky použít postup při naléhavém případu. Nesouhlasili jsme s tím a naštěstí vidím, že se nám podařilo Komisi v tomto ohledu přesvědčit, aby přestala se svými systematickými žádostmi o projednávání postupem v naléhavých případech, což by Parlament zbavilo skutečného práva kontroly v oblasti, kde naopak prokázal, že jeho zásahy mohou být užitečné, účinné a relevantní.
Druhým bodem je samozřejmě otázka toho, co známe jako "doložky o platnosti" nebo doložky o přezkumu. Komise a Rada se skutečně snažily, aby tyto doložky zmizely. Cítily, že to je imanentní součástí dohody o komitologii, která byla loni uzavřena. V duchu spolupráce jsme zajistili, aby byla Komise pravidelně každé tři roky vyzývána ke kontrole účinnosti a demokratického fungování podmínek přenosu výkonných pravomocí. Domnívám se, že se jedná o dobrý způsob, a konstatuji, že ze závazku, který na sebe Komise vzala prostřednictvím toho, co se nyní nazývá doložka o přezkumu, vyplývá, že je nyní na Komisi, aby se podívala na to, jaký je rozsah její pravomoci, a aby odůvodnila veškeré eventuální změny právních předpisů nebo skutečnost, že k takovým změnám nedojde.
Třetím bodem je evidentně otázka rozsahu působnosti. Jsme svědky toho, že Rada ne vždy následuje návrhy Komise, ať už se jedná o transparentnost nebo prospekty, definování přeshraničních misí nebo o ekvivalence.
Domnívám se však, že v duchu spolupráce, a to i ze strany portugalského předsednictví, dospějeme k výsledku, který by měl uspokojit všechny instituce, a tato skutečnost mě těší.
(ES) Pane předsedající, po projevech paní místopředsedkyně Komise a kolegyně paní Berèsové je můj projev téměř nadbytečný.
Byl jsem zodpovědný za zprávu Výboru pro právní záležitosti a v souhlase s našimi kolegy z Hospodářského a měnového výboru jsme dospěli k závěru, že naléhavý postup, který Komise požadovala v čl. 6 odst. 2 pododstavce 2, nebyl nezbytný, neboť v současné době je spolupráce mezi Parlamentem a Komisí, ale také Radou, výborná.
V důsledku toho zpráva Výboru pro právní záležitosti požaduje, aby byl tento článek vypuštěn, a navrhuje dva další body odůvodnění, dvě další změny bodů odůvodnění, které jsou zaměřeny na zdůraznění pružnosti postupu.
Po přijetí bodů odůvodnění 1 a 2 ve výboru došlo k jednání mezi Parlamentem a Komisí, o kterém hovořila paní Wallströmová a na kterém jsme sestavili konečný pozměňovací návrh, pozměňovací návrh 4, který nahrazuje stávající pozměňovací návrh 2 a stanoví popis spolupráce mezi všemi třemi institucemi. Jinými slovy, na tomto textu je důležitá poslední věta, která říká, že Komise, Rada a Evropský parlament musí jednat pilně za účelem zajištění toho, aby tato pravidla a výklady mohly být přijaty včas, a nebylo tak podkopáno vnímání a v konečném důsledku i důvěra investorů.
Myslím, že by v tuto chvíli tato kompromisní formulace dosažená ve spolupráci Parlamentu, Rady a Komise mohla pomoci vyřešit problémy, aniž bychom se museli uchylovat k postupu naléhavosti, který Komise původně navrhovala.
místopředsedkyně Komise. - Pane předsedající, děkuji vám za konstruktivní komentáře v této pozdní hodině.
Dovolte mi dva poslední stručné komentáře. Nejprve, pokud jde o rejstřík, myslím, že máte naprosto pravdu, když zdůrazňujete nezbytnost disponovat informací o postupu, být dobře informováni a pokroku v různých předlohách, a jedno z opatření, na kterých jsme se shodli, je samozřejmě také aktualizace rejstříku komitologie.
Na tom jsme se shodli mezi institucemi. Komise do toho investuje a jsme si jisti, že do března budoucího roku bude vše v provozu. Myslím si tedy, že přinejmenším toto opatření pomůže, ale budeme také samozřejmě povzbuzovat naše pracoviště, aby pracovala v co nejužší spolupráci s Parlamentem.
V druhém komentáři chci prostě říci, že doufám, že se shodneme na tom, že celá myšlenka, která stojí za tímto specifickým postupem, je zajistit, abychom měli konsistentní a soudržné uplatňování nových pravidel. Proto jsme také navrhli tento typ balíčků nebo souhrnných návrhů, a to je, jak se domnívám, cesta vpřed - zajistit, abychom úzce následovali to, na čem došlo ke shodě, a abychom také mohli mezi našimi dvěma institucemi řešit otázky co nejúčinněji.
předsedkyně Hospodářského a měnového výboru. - (FR) Pane předsedající, pane komisaři, v pořadí rozprav, které vedeme, je určitá logika, protože v této rozpravě musíme rozhodnout, zda přijmout na evropské úrovni takzvaný standard IFRS 8.
V předchozí rozpravě dne 25. dubna 2007, kdy měl Parlament o tomto standardu rozhodnout, jsme neměli pochybnosti o tom, že nejsou podmínky k tomu, abychom mohli tento krok podniknout. Byly pro to dva důvody.
Prvním důvodem bylo, že jsme krátce předtím dali Evropské komisi a Radě velmi jasný signál o tom, že se domníváme, že proces konvergence s třetími zeměmi v oblasti uznání jejich účetních standardů, do kterého Evropská unie tehdy vstupovala, se nemůže omezit na to, aby tyto země vzaly mezinárodní standardy a udělaly pouze control C-control V. Domnívali jsme se, že konvergenční proces by měl být oboustranný.
Pokud jde o standard IFRS 8, měli jsme dojem, že toto není cesta, kterou by následovala mezinárodní organizace, a chtěli jsme na to upozornit veřejnost.
Druhým důvodem bylo, že nás mnozí lidé varovali, a to podle mého názoru zcela správně, že tento účetní standard byl navržen pro všechny uživatele, zejména účetní, investory a osoby vykonávající dohled, aniž by nejprve bylo provedeno posouzení dopadu.
Známe však posedlost Komise, které předsedá pan Barroso, spočívající v tom, že chce, aby byla hodnocení dopadu prováděna zcela pravidelně jako součást lepší tvorby právních předpisů, která jí slouží jako cestovní mapa. Zdá se nám, že to, co platí na úrovni Evropské unie, by mělo platit také na samoregulační mezinárodní orgány standardizace. Požádali jsme tudíž Komisi, aby provedla posouzení dopadu sama, jelikož žádné vyhodnocení z provenience mezinárodního orgánu nebylo k dispozici.
Komise splnila svůj formální závazek tím, že podle dohody předložila počátkem září závěry posouzení dopadu Hospodářskému a měnovému výboru. Musíme však uznat, že rozsah tohoto posouzení a způsob, jakým byly se zúčastněnými stranami vedeny rozhovory, musí být v budoucnu nepochybně revidován, aby se zlepšilo spektrum těch, s nimiž se vedou rozhovory, aby to nebyli jen ti, kdo jsou nazýváni přípravci, tedy ti, kdo sestavují účty.
Stále platí, že v tento Parlament si v důsledku své vůle pokročit v této rozpravě a možná také přispět k tomu, aby se mezinárodní standardy získaly na celém světě referenční platnost, přeje dnes přijmout standard IFRS 8, což ukazuje, že má jak smysl pro vážnost v procesu přijímání účetních norem, tak také smysl pro zodpovědnost.
Jelikož začíná důležitá diskuse se Spojenými státy americkými za účelem definování podmínek, za kterých by tato země mohla také přijmou účetní standardy, zdá se nám, že je důležité předvést odhodlání, že tak chceme sami učinit, a to jasně a zodpovědně.
Doufám, že tento Parlament zítra přijme účetní standard IFRS 8 a že zdůrazní, že jakmile bude revidován - a tento proces je již v rámci Rady pro mezinárodní účetní standardy (IASB) spuštěn -, bude zohledněna potřeba přesných finančních informací o tom, jaké jsou skutečné aktivity skupin. Mnohé nevládní organizace jsou citlivé na skutečnost, že prostřednictvím těchto informací může být těm, jichž se dotýkají aktivity skupin, podán jasnější obraz o této činnosti - například o těžbě v některé konkrétní zeměpisné oblasti nebo podle zemí tam, kde je to relevantní.
Závěrem - a tím skončím - bych chtěla Komisi znovu říci, že se domníváme, že výsledkem těchto postupů je velmi důležitá výzva k tomu, aby byl rovnocenně respektován evropský hlas, a aby posouzení dopadu umožňovala zúčastněným stranám vyjádřit svá stanoviska.
Chtěl bych vás upozornit, že hlasování se nebude konat zítra, nýbrž ve středu.
člen Komise. - Pane předsedající, rád bych upřímně poděkoval Hospodářskému a měnovému výboru za vynikající práci, kterou odvedl, pokud jde o přijetí Mezinárodního standardu účetního výkaznictví (IFRS) 8 - Provozní segmenty, nového standardu týkajícího se segmentových informací.
Poté, co Rada pro mezinárodní účetní standardy (IASB) v listopadu 2006 tento standard vydala, rozproudila se diskuse o vhodnosti IFRS v evropském kontextu. Tato diskuse byla užitečná. Museli jsme zajistit, že Evropská unie nepřijme nový účetní standard pouze ze snahy o konvergenci s odpovídajícím standardem Spojených států, ale hlavně proto, že zlepší kvalitu finančních informací a přispěje k veřejnému blahu v Evropské unii.
Než Komise a Parlament dosáhly konečného rozhodnutí, shodly se v květnu 2007, že pracoviště Komise provedou analýzu potenciálních dopadů přijetí standardu IFRS 8. V červenci a srpnu proběhla veřejná konzultace, při níž byly shromážděny názory zainteresovaných subjektů na celkový dopad zavedení IFRS 8 týkající se nákladů a výnosů. Má pracoviště připravila na základě téměř 200 příspěvků zprávu, která byla Parlamentu postoupena dne 10. září 2007. Hlavní závěr zprávy je ten, že výnosy z přijetí standardu IFRS 8 převáží nad náklady. Dále mnoho zúčastněných zdůrazňovalo, že by rychlé podpoření standardu IFRS 8 odstranilo nejistotu ohledně zacházení s finančními zprávami pro období končící v prosinci 2007.
Dovolte mi zdůraznit, že jsme si byli dobře vědomi obav, které byly vyjádřeny ohledně zavedení tzv. "koncepce řízení", která dává managementu ve srovnání se stávajícím standardem týkajícím se segmentového vykazování volnější ruku. Někteří zúčastnění měli obavy, že ve standardu IFRS 8 chybí přísné požadavky na podrobné zeměpisné informování, neboť údajně nevyžaduje dostatečné detaily odděleně pro jednotlivé země. Diskuse se zúčastněnými však odhalily, že standard IFRS 8 může tento druh informování spíše zlepšit. Dále se zdá, že v této oblasti nemohou být podle našeho názoru - a podle názorů většiny těch, kteří odpovídali ve veřejné konzultaci - konkrétní obavy rozptýleny prostřednictvím standardu účetního výkaznictví o segmentovém informování. Tohoto by bylo možné dosáhnout lépe prostřednictvím dalšího rozvoje rámcových podmínek týkajících se aspektů sociální odpovědnosti společností.
Shodli jsme se, že standard IFRS 8 by se neměl přijímat pouze kvůli konvergenci, třebaže si myslíme, že je zásadní chápat tuto otázku v širším kontextu Evropské unie a skutečně celosvětových standardů. Před několika roky jsme se všichni shodli, že by se Evropa neměla vydávat cestou své vlastní sady standardů, nýbrž podpořit a prosazovat rozvoj vysoce kvalitní celosvětové sady standardů, jako je IFRS.
Pracujeme na zlepšení řízení Rady pro mezinárodní účetní standardy (IASB). Dne 7. listopadu vydaly Evropská komise, Komise Spojených států amerických pro burzu a cenné papíry a Japonská agentura pro finanční služby společné prohlášení, v němž oznámily, že se dohodly na tom, že budou usilovat o určité změny za účelem posílení mezinárodního rámce Nadace Výboru pro mezinárodní účetní standardy (IASC). Tyto změny jsou zamýšleny za účelem posílení zodpovědnosti členů správní rady nadace, a to zejména nahrazením současného postupu jmenování členů správní rady na základě kooptace postupem, kdy budou z konečně schválení členů správní rady odpovědné orgány veřejné moci.
Ve společném prohlášení byl rovněž uznán význam dalšího posilování řádných postupů IASB, a to včetně provádění posouzení dopadu. Tato dohoda poskytuje silný základ pro řešení obav, které vyjádřil Evropský parlament. Rovněž odráží problémy identifikované ve dvou monitorovacích zprávách Komise určených Radě ECOFIN o řízení Rady pro mezinárodní účetní standardy (IASB). Budeme s Nadací Výboru pro mezinárodní účetní standardy a s mezinárodními partnery v nadcházejících měsících pracovat, abychom dospěli k detailnějším návrhům. Samozřejmě v rámci tohoto procesu povedeme úzký dialog s Evropským parlamentem. Věřím, že výstup tohoto procesu zajistí, že standardy, které odpovídají evropským potřebám, budou snadno použitelné ze strany všech zúčastněných subjektů jak v Evropské unii, tak na celém světě.
Rád bych řekl ještě pár slov závěrem. Rychlé přijetí standardu IFRS 8 je důležité ze dvou důvodů. Zlepší kvalitu finančního informování a poskytne jistotu všem účastníkům trhu. Diskuse, které probíhaly minulý měsíc, ukázaly, že bude v procesu schvalování nutné širší zapojení Evropského parlamentu. Komise bude také nadále pracovat s IASB, s nadací IASC a s našimi mezinárodními partnery na zajištění toho, aby byl proces rozvíjení mezinárodních účetních standardů zcela zodpovědný a transparentní a odpovídal potřebám evropských zúčastněných subjektů.
jménem skupiny PPE-DE. - Pane předsedající, pane komisaři, proces přijímání standardu IFRS 8 je symptomaticky ukazuje, kde dnes v Evropě jsme s prováděním a schvalováním standardů IFRS. Rád bych hned na počátku velmi jasně řekl těm, kdo možná vždy považují za samozřejmé opak toho, co Parlament, že většina Evropského parlamentu podporuje IFRS, podporuje celosvětový standard a chce v této věci jít tímto směrem, který je správný.
Měli bychom se podívat na proces schvalování standardu IFRS, a to zejména z toho hlediska, zda je nyní všechno v pořádku. Komise Parlamentu spolu se standardem předloží krátké vysvětlení, Komise a aplikační sféra chtějí standard zavést poměrně rychle, tlak ze strany aplikační sféry je stále silnější a ti, kteří to musí odůvodnit občanům, ani nedostanou příležitost utvořit si na věc názor.
Komise nařídila přiměřenou fázi, ale teď si budeme muset vážně popovídat o tom, co se stalo, protože prováděcí fáze je teď se zpětnou platností odložena. Aby se toto už v budoucnosti neopakovalo, je naprosto důležité, aby instituce legislativního procesu, jako je Evropský parlament, byly o práci informovány včas. Minulý týden jsem uvítal oznámení Komise o organizaci SSI, Japoncích a Mezinárodní organizaci komisí pro cenné papíry (IOSCO). Co tehdy prezentovala organizace IFRS - pokud jde o její vlastní řízení - je správný, ale velmi opožděný krok k přiměřené legitimizaci a řízení. Evropský parlament musí věnovat obzvláštní pozornost tomu, zda jsou dodržována demokratická pravidla hry.
To neznamená, že musí být Evropský parlament přímo zapojen, ale pouze bude-li proces pracovat správně, budeme moci zaručit, že poběží dobře i v budoucnu, až budou zaváděny jednotlivé standardy - a v budoucnu bychom měli být konzultováni ve věci každého jednotlivého standardu.
jménem skupiny ALDE. - Pane předsedající, přijetí standardu IFRS 8 našim společnostem umožní, aby používaly standardy pro běžný rok a skoncovaly s nejistotou.
Koncepce řízení našim společnostem umožní, aby vykazovaly veřejně, a to ve stejné struktuře, která se používá pro vnitřní potřebu, a tím bude sníženo břemeno spojené s vykazováním. Uživatelé budou mít přístup k informacím, které byla dříve uchovávány interně. Standard IFRS 8 je tak výhrou jak pro společnosti, tak pro investory.
Mám však určité obavy spojené s posouzením dopadu, které je podle vzoru, o kterém jsem předtím hovořila. Tentokrát se zdálo, že respondenty jsou v převážné míře zhotovitelé a nikoli uživatelé, a pokud jde o uživatele, nebyly tam žádné otázky zaměřené na srovnatelnost. Je možné, že bude nutno přijmout ve věci posouzení dopadu celkově proaktivnější přístup, a zde zajisté nepomohlo, že jednomu z odvětví důležitých pro posouzení dopadu nebyly položeny žádné klíčové otázky.
Dále chci říci, že některá odůvodnění ve zprávě odůvodňují velmi málo. Mně připadají spíše jako ten typ dokumentů, který se sestavuje před jednáními v naději na to, že se podaří dosáhnout dohody.
Vážené dámy a pánové, s potěšením zjišťuji, že dva předsedové skupin jsou přece jen přítomni. Téměř jsem jednoho z nich přehlédl, ale již rychle přichází ke svému sedadlu.
Dalším bodem programu je představení prohlášení Rady a Komise na téma Evropský zájem: dostát výzvě globalizace.
úřadující předseda Rady. - (PT) Vážený pane předsedo, vážený pane předsedo Komise, dámy a pánové, globalizace není jevem, který je třeba vnímat pouze v kontextu jeho hospodářských důsledků a technologických dopadů. Pro vás, dámy a pánové, pro členy Rady Evropské unie a vlastně pro nás pro všechny je to v zásadě politický problém. Znamená ztráty zaměstnání, regiony v krizi, mizící hospodářská odvětví a nové bezpečnostní a ekologické hrozby; ale znamená také nové pracovní příležitosti, nová výrobní odvětví a nižší ceny nesmírného množství výrobků, umožňuje zlepšené přidělování finančních zdrojů a růst obchodu se zbožím a službami.
Globalizace podnítila nevídanou výměnu myšlenek a kontaktů mezi lidmi. Vyhlídky na ekonomické a současně kulturní obohacení jsou značné, ale značné je i riziko různých druhů nové globální nerovnováhy. Čelíme výzvě usměrnit tuto novou a stále proměnlivější vzájemnou závislost ve stále menším světě. Vyrovnání se s globalizací a její regulování je především klíčovou otázkou pro naše demokracie a pro samotnou koncepci účinné demokracie: budeme schopni udržet politickou kontrolu nad základními možnostmi volby při řízení hospodářství a v tolika dalších hlediscích našeho života v rukou našeho lidu a našich zvolených zástupců?
Pevně věřím, že my Evropané budeme v různých zásadních oblastech úspěšní, jen pokud budeme schopní přijít s novými kolektivními politickými řešeními nejzávažnějších otázek naší doby, jako např. hospodářský růst a tvorba pracovních míst, ochrana životního prostředí, energie, migrace a boj proti terorismu.
Evropská unie průběžně aktualizovala svoje vnitřní politiky s cílem zajistit konkurenceschopnost a spravedlivý a udržitelný rozvoj. Posilování sociální soudržnosti a úcta k životnímu prostředí by měly vést hospodářské reformy. Investice do výzkumu, inovací a vzdělání musí podporovat růst a zaměstnanost. Nejsme tu však sami a bylo by nezodpovědné zahledět se do sebe a uvěřit, že sobectví může fungovat. Tento nový svět nemá účinné hradby nebo pevnosti. Musíme spolupracovat s ostatními zeměmi a regiony, abychom dosáhli výsledků, které budou přínosem pro každého.
Stabilita, svoboda, bezpečnost a prosperita budou pevné a trvalé pouze tehdy, pokud budou společné. To je úkol pro Evropu. Musíme vést a usměrňovat globalizaci podle našich zásad a našich hodnot, nebýt zahledění do sebe, ale pohlížet na okolí univerzalistickým pohledem, jako jsme to dělali v nejlepších okamžicích našich společných dějin.
Společnou prací ukázala EU a členské státy, že se dokážou se společnými problémy a společnými výzvami vyrovnat, pokud využijí svých zkušeností s 50 lety integrace. Nová Lisabonská smlouva poskytuje účinnější a transparentnější institucionální podmínky pro EU a její roli ve světě. Výzvou je zachovat a posílit to, co jsme za tu dobu dosáhli, a najít způsoby, jak bránit naše zájmy a přenést naše společné hodnoty za hranice.
Obnovená lisabonská strategie poskytla Evropě rámec, s jehož pomocí může na tuto výzvu reagovat. Zahájení nového cyklu řízení nám dává možnost zamyslet se nad cestou, kterou se hodláme vydat. Sdělení Komise, které je předmětem dnešní rozpravy, je vynikajícím východiskem pro diskusi a poskytlo základ pro diskusi na neformálním setkání hlav států a vlád v Lisabonu 19. října. Naše práce v Radě vychází z tohoto dokumentu a jejím záměrem je připravit balíček dokumentů, které přispějí k přípravě dalšího cyklu lisabonské strategie.
Zasedání Rady ECOFIN tento týden přijalo nyní závěry, některé texty 22. listopadu schválí též Rada pro konkurenceschopnost a Rada pro zaměstnanost má 5. a 6. prosince přijmout závěry o budoucnosti evropské strategie zaměstnanosti v kontextu nového cyklu lisabonské strategie. I v dalších složeních se Rada zabývala otázkami, které jsou významné pro přípravu nového cyklu. Mohu potvrdit, že se v zásadě shodujeme s Komisí: obnovená lisabonská strategie musí zůstat vhodným rámcem pro odpověď Evropy na klíčové výzvy, kterým čelí, především na výzvu globalizace. Evropa činí významný pokrok. Cíle, které byly v roce 2006 vybrané a nastavené ve čtyřech prioritních oblastech, a to zaměstnanost, vzdělanost a inovace, podnikatelské prostředí a energetika a změna klimatu, jsou stále aktuální.
V hlavních rysech musí nový cyklus zachovat stabilitu, která je potřebná v zájmu upevnění dosažených výsledků. Je důležité současně realizovat také úpravy a vylepšení, aby mohlo být dosaženo plného potenciálu obnovené lisabonské strategie. V situaci, kdy využíváme výhod tempa dosaženého pokroku, musí se naší prioritou stát urychlení reforem na posílení našich hospodářství.
EU má globální povinnosti a musí být lépe připravená čelit globalizaci strategickým, soudržným a odhodlaným přístupem na světové úrovni. Zároveň se musíme nadále rozhodně podílet na realizaci takových opatření na vnitrostátní úrovni, které nám umožňují účinněji řešit problémy plynoucí z demografické změny, kvality veřejných financí a jejich dlouhodobé udržitelnosti, pracovního trhu, zaměstnanosti, sociální soudržnosti, vnitřního trhu, konkurenceschopnosti, výzkumu a inovací, energetiky a změn klimatu a vzdělání a odborné přípravy.
Lisabonský program Společenství sehrává v novém cyklu důležitou úlohu i díky tomu, že nabízí účinnější záruky potřebné soudržnosti reforem. Musí být posíleny pravomoci Parlamentu a Rady a musí se rozvinout výměna osvědčených postupů mezi členskými státy. Migrace má v kontextu globalizace zásadní úlohu, neboť pomáhá zvyšovat růstový potenciál a ulehčovat přizpůsobení se. Podle nedávné zprávy o vlivu této situace na mobilitu pracovní síly, která byla předložena Radě tento týden, migrační toky stále častěji podporují demografický růst EU, a měli bychom si všimnout, že rozhodujícím způsobem pomáhají posilovat flexibilitu potřebnou na překonávání krizí a vyrovnávat nízkou úroveň mobility v rámci regionu.
Vnější rozměr lisabonské strategie musí být v těchto globalizovaných podmínkách posílen a rozvinu tak, aby přenášel politické a hospodářské cíle a sociální a ekologické standardy EU za její hranice. Jak víte, toto hledisko se stalo předmětem diskuse na neformálním setkání hlav států a vlád v Lisabonu, kde jsme řešili v prvé řadě otázky týkající se nestability finančních trhů a změn klimatu. Tato zajímavá a podnětná politická diskuse, které se zúčastnil i předseda tohoto Parlamentu, posílila naši víru v budoucnost.
Jak zde již uvedl předseda portugalské vlády José Sócrates, povinností Evropy je stát v čele globalizačního procesu a má na to vhodné postavení, neboť těží z nově vytvořených příležitostí, včetně příležitostí v oblasti výměny myšlenek a kulturní výměny. V posilování vztahů mezi jednotlivými skupinami lidí a vzájemné závislosti mezi národy spočívá klíčový příspěvek EU k míru a celosvětové stabilitě. Evropa má politické a institucionální podmínky pro soudržné reagování na výzvy, které globalizace přináší v hospodářské, sociální a ekologické oblasti, a může proto ovlivnit proces globalizace. Potřebujeme užší strategickou spolupráci s našimi partnery, abychom vypracovali nový globální program, který spojí vzájemné otevírání trhů, lepší sociální a finanční standardy a standardy v oblasti životního prostředí a duševního vlastnictví a též potřebu podpory institucionálních kapacit v rozvojových zemích.
Jak také řekl předseda portugalské vlády na závěr neformálního setkání v Lisabonu, prohlášení EU o globalizaci bude schválené na evropském summitu ve dnech 13. a 14. prosince. Pro občany a pro svět to bude jasný důkaz odhodlanosti a angažovanosti evropských vůdců podporovat schopnost EU ovlivňovat globalizační program a nalézat správné odpovědi.
Výzvy, které před námi stojí, jsou náročné a současně podnětné a portugalské předsednictví se jimi bude nadále zabývat. Stejně jako vždy počítáme s pomocí Evropského parlamentu při podpoře a přípravě takových opatření na úrovni Unie i na vnitrostátní úrovni, která budou přijímána na celém světě a umožní Evropě ujmout se své odpovědnosti a uspět v reakci na budoucí výzvy.
Někdy máme sklon zapomínat, co Evropa pro tolik lidí v tomto globalizovaném světě znamená. Obrazy vyčerpaných migrantů na našich plážích jsou krutou připomínkou této skutečnosti i toho, jak privilegovaní jsme zde v Evropě, která se stala oporou naděje - naděje, že je možné vybudovat model, který spojuje svobodu, hospodářský růst, společenskou spravedlnost a ochranu životního prostředí a který je založený na partnerství, spolupráci a společné zodpovědnosti.
Nejde pouze o náš úspěch jako Evropanů. Jak víte, silnější Unie pro lepší svět je mottem našeho předsednictví, a upřímně věříme, že Evropa musí sehrát rozhodující úlohu při budování spravedlivějšího a vyváženějšího světa.
předseda Komise. - (PT) Vážený pane předsedo, vážený pane státní tajemníku pro evropské záležitosti zastupující předsednictví Rady, dámy a pánové, globalizace je pro tuto generaci Evropanů ústředním tématem. Tak či onak se týká životů všech našich občanů, a proto je na místě, že se dostala na přední místo evropského zájmu.
Jak víte, osobně jsem přesvědčený, že evropský program pro 21. století se musí soustředit převážně na téma globalizace a samozřejmě současně zachovávat hodnoty a zásady, které vždy dávaly evropskému projektu jeho charakter. Avšak globalizace musí být zároveň vnímaná jako příležitost pro Evropu, aby bránila a prosazovala svoje zájmy v tomto stále častěji vzájemně závislém světě. Proto se s velkým potěšením účastním rozpravy o této otázce, kterou zorganizoval Evropský parlament.
Jak právě řekl pan státní tajemník, k návrhu dokumentu Komise o evropském zájmu se na neformálním zasedání Evropské rady minulý měsíc v Lisabonu vedla výborná rozprava. Odvahu mi dodal především povzbudivý konsensus dosažený v otázce našich představ, jak reagovat na globalizaci. Rád bych také poděkoval portugalskému předsednictví za jeho stálou podporu tomuto evropskému programu i potřebě dodat lisabonské strategii rozměr, který dokáže reagovat na výzvy globalizace.
Podporuji také myšlenku prohlášení o globalizaci na prosincovém zasedání Evropské rady. Byl by to skvělý způsob, jak upevnit tento konsensus, který musí být podporován i zde, v Evropském parlamentu, formou společného návrhu usnesení k této tak důležité otázce.
Evropská unie skutečně rozvíjela postupnou a vpravdě Evropskou reakci na globalizaci, která Evropany povzbudila, aby z tohoto jevu vytěžili co nejvíce. Tato reakce však bere na vědomí i oprávněné obavy těch, kteří jsou vystaveni změnám, neboť nesmíme zapomínat, že na některé lidi může působit opačně a my musíme mít odpověď i pro ně.
Věřím, že evropský zájem spočívá v nalezení správné míry, ale v žádném případě to nesmí být bázlivá nebo poraženecká reakce - musí být založená na sebedůvěře. Jeden nový zájem se vlastně objevil v několika posledních měsících: otřesy na finančních trzích ukázaly, jak velmi je zdraví evropského hospodářství napojené na celosvětové trendy, zatímco extrémní klimatické podmínky ukázaly, jak vážné jsou potenciální následky změn klimatu a že reakce na tento problém se stává stále naléhavější. Každý den pozorujeme, že pracovní místa v Evropě, energetika v Evropě, zdraví našich lidí a kvalita života po celé Evropě jsou všechny ovlivněny globálním rozměrem.
předseda Komise. - Vážený pane předsedo, jsem přesvědčený, že naším východiskem by měla být sebedůvěra. Máme zkušenosti největšího hospodářství a největšího vývozce na světě. Razili jsme cestu inovativním způsobem řešení nových problémů - podívejte se pouze na obchodování s emisními kvótami - a máme určitá jasná základní pravidla, která nám dobře sloužila.
Za prvé, máme povinnost chránit naše občany bez toho, abychom byli protekcionisty. Měli bychom nasměrovat své politiky tak, aby se ostatní vydali stejnou cestou jako my a otevřeli se. Neměli bychom zavírat dveře, spíše bychom měli dosáhnout toho, aby ostatní otevřeli své dveře. Protekcionismus by byl pro Evropu, která je největším vývozcem na světě, sebevražednou doktrínou.
Za druhé, jsme otevření, ale nejsme naivní. To znamená, že těm, kteří nerespektují určité klíčové zásady, nedáváme nic zadarmo. Tato pohnutka byla za našimi nedávnými návrhy, aby se zajistilo, že se pravidla investování do energetiky budou vztahovat i na společnosti ze třetích zemí.
Za třetí, ze systému založeného na pravidlech se dá vytěžit velmi mnoho a zkušenost Evropské unie ji staví do mimořádně výhodné pozice, aby poskytla dobrý základ pro regulaci na celosvětové úrovni - konkrétní způsob, jak formovat globalizaci. Buďme upřímní: pokud máme mít otevřená hospodářství, potřebujeme pravidla. Trhy bez institucí nemohou fungovat a v Evropské unii máme více zkušeností než kdokoli jiný se spojováním různých pravidel, se spojováním různých vnitrostátních zkušeností. To je důvod, proč skutečně věřím, že jsme lépe než kterýkoli jiný subjekt na světě připravení utvářet globalizaci - nikoli ukládat, ale předkládat náš model této fáze globalizace, do které právě vstupujeme.
14. Záměrné uvolňování geneticky modifikovaných organismů do životního prostředí (prováděcí pravomoci svěřené Komisi) (hlasování)
zpravodaj. - Vážený pane předsedající, nechci své kolegy okrádat o čas, ale protože jsme neměli plenární rozpravu a dosáhli jsme prvního čtení, rád bych vás informoval o základních prvcích nové právní úpravy o GMO.
Tento kompromisní balíček dává Parlamentu právo kontrolovat záměrné uvolňování GMO. Parlamentní kontrola vnáší transparentnost do této citlivé otázky. Průzkum veřejného mínění Eurobarometer ukázal, že ve vztahu ke GMO chce 94 % našich občanů právo vybrat si, 86 % chce před spotřebou GMO vědět více a 71 % prostě potraviny z GMO nechce. Proto je naším největším úspěchem, že Rada a Komise souhlasily s parlamentní kontrolou zavádění požadavků na označování GMO.
Rád bych poděkoval stínovým zpravodajům, Komisi a portugalskému předsednictví. Díky větší otevřenosti ve vztahu ke geneticky modifikovaným organismům bude Evropa demokratičtější.
(PL) Vážený pane předsedající, rád bych obrátil vaši pozornost ke skutečnosti, že po diskusi o kompromisní verzi tohoto usnesení jsme měli přesně 16 minut na podání pozměňovacích návrhů a kontrolu výsledků své práce. Domnívám se, že se tak podrývá právo každého poslance tohoto Parlamentu a každé politické skupiny v tomto Parlamentu moci svobodně ovlivňovat texty našich usnesení, a to i prostřednictvím pozměňovacích návrhů.
Dovoluji si požádat, aby v budoucnosti nebylo umožněno opakování takovéto situace.
jménem skupiny PPE-DE. - (NL) Vážený pane předsedající, ráda bych předložila následující pozměňovací návrh k bodu 6. To bude vyžadovat hlasování po částech. Znění první věty bodu by mělo být změněno na:
"zdůrazňuje, že situace v Čečensku je i nadále sporným bodem ve vztazích mezi EU a Ruskou federací"
(NL)a nahradit tak text v jeho současné podobě. Zpravodaj s tím souhlasí.
jménem skupiny PPE-DE. - (NL) Vážený pane předsedající, musíme respektovat skutečný běh událostí, a to i v případě summitu o přeletech nad Sibiří. Ten se nekonal, a proto žádáme, aby byl v textu odkaz na něj nahrazený odkazem na příští summit.
jménem skupiny PSE. - Vážený pane předsedající, hovoříme o zmrazených konfliktech. Zmiňujeme se o dvou konfliktech - v Abcházii a Jižní Osetii - ale já bych jménem své skupiny rád navrhl vložit za slova "zmrazený konflikt" obrat "jako například v Podněstersku", aby bylo v bodu odůvodnění O zmíněno i Podněstersko.
jménem skupiny PSE. - Vážený pane předsedající, pan Swoboda už vás informoval o našem pozměňovacím návrhu, který se týkal Podněsterska.
Dnes jsem obdržel dopisy od paní Daniely Buruiană-Aproduové a pana Cristian Stănescu, v nichž mi oznamují své rozhodnutí opustit skupinu ITS. Parlament bere toto rozhodnutí na vědomí s účinností od dnešního dne, 14. listopadu 2007.
Spolu se sděleními z tohoto týdne, která se týkají dalších tří poslanců opouštějících tuto skupinu, konstatuji, že počet členů skupiny ITS spadl pod hranici 20 poslanců, potřebnou na vytvoření politické skupiny, jak to stanoví čl. 29 odst. 2.
Parlament proto bere na vědomí skutečnost, že skupina ITS už nesplňuje podmínky jednacího řádu na vytvoření skupiny. Následkem toho skupina přestává existovat s účinností od okamžiku tohoto sdělení.
(DE) Vážený pane předsedající, rád bych vás upozornil na to, že když jsem podobně jako mnoho dalších poslanců tleskal vašemu poslednímu sdělení, Jean-Marie Le Pen učinil přímo na mě gesto rukou s významem (EN) "Fuck you!" (DE). Mohl byste to prosím ověřit na videonahrávce? Věřím, že takové jednání skutečně musí mít následky. Považuji za otřesné, aby se ke mně někdo choval tímto otevřeně agresivním způsobem.
Děkuji vám, pane Martine, sám jsem to neviděl, ale beru vaši poznámku na vědomí.
písemně. - Konzervativci podpořili Vakalisovu zprávu, ale mají vážné výhrady k odstavcům 16 a 17. Jsme přesvědčeni, že kapacity na předcházení a rychlou reakci na zemětřesení by se měly soustředit ve zdrojích členských států, a nepodporují "zřízení Evropských sil civilní ochrany."
písemně. - Podporuji tuto zprávu o regionálních dopadech zemětřesení. Jsem geolog a oceánograf - moje diplomová práce se týkala seizmicity Středoatlantického hřbetu od 12° severní zeměpisné šířky po 20° jižní zeměpisné šířky. Velmi dobře si uvědomuji, že Spojené království je skoro dokonale mimo ohrožení. Podle záznamů ve Spojeném království následkem zemětřesení zahynula jen jedna osoba a to bylo v polovině 17. století. Pro celou Evropu s tisíci mrtvých a obrovskými škodami za staletí od Lisabonu po Sarajevo to však neplatí.
Část mého volebního obvodu, hrabství Gloucestershire, v červenci zničily záplavy, které způsobily na silnicích a železnicích, nemocnicích a školách, čistírnách vod a elektrárnách škody za miliardy eur. Pravděpodobně dostaneme pomoc od Fondu solidarity EU. Doufám, že to nebude potřebné, ale pokud ano, musí Evropa prokázat svoji ochotu pomáhat národům a regionům postiženým zemětřesením.
písemně. - (PT) Jak již bylo řečeno, celá jižní Evropa je obklopená okrajem dvou tektonických desek, které procházejí přes Středomoří a potom pokračují Atlantickým oceánem přes část Azorských ostrovů, což znamená, že zemětřesení jsou jednou z nejčastějších přírodních katastrof v této oblasti.
Tato zpráva EP obsahuje mnoho důvodů ke znepokojení a návrhů, což oceňujeme, zejména pokud uznává, že nejodlehlejší regiony trpí těmito jevy pravidelně, nebo pokud upozorňuje na potřebu podporovat mimo jiné vnitrostátní opatření ve smyslu prevence, reakce a odstraňování škod, informování veřejnosti, vědeckého výzkumu, civilní ochrany a solidarity na úrovni Společenství.
Pokud jde o koordinaci, zpráva navrhuje spolupráci mezi členskými státy navzájem a mezi nimi a třetími zeměmi při zavádění uvedených opatření. Avšak i navzdory tomu, že podporuje vytvoření "Evropských sil civilní ochrany" jako "nástroje centralizované prevence a řízení" - což je politika, se kterou nesouhlasíme -, konstatuje, že tyto síly "jsou smysluplné pouze na základě zlepšené vnitrostátní civilní ochrany a lepších nástrojů koordinace mezi členskými státy", což podle našeho názoru opět nastoluje otázku, kterou je třeba si položit.
písemně. - (PL) Náš kolega poslanec pan Cornillet nám předložil velmi důkladnou zprávu, která upozorňuje, že zemětřesení mají negativní dopad na sociální a hospodářskou soudržnost v regionech.
Měli bychom mít na paměti, že k vážným zemětřesením často dochází i v zemích a regionech Evropské unie, především v jižní Evropě a u Středozemního moře. Z tohoto důvodu musíme zajistit, aby na příslušných místech byly kapacity pro prevenci a okamžitou reakci na jakoukoli takovou pohromu.
Je třeba začít se sociálním vzděláváním a informačními kampaněmi po celé EU a zajistit vzdělávání a odbornou přípravu příslušných technických orgánů členských států, přičemž součástí by měla být odborná příprava na regionální a místní úrovni a rovněž pro všechny odborníky, kteří působí v oblastech souvisejících se zemětřeseními. Navíc musíme vzít v úvahu úlohu, kterou sehrávají mnohé vnitrostátní, regionální a místní orgány, a zajistit, aby existovaly pokyny pro účinnou ochranu základní infrastruktury, jako je přístup k telekomunikační infrastruktuře, elektrické sítě, nemocnice, mosty, přístavy, letiště a tak dále.
V budoucnu by měla politika soudržnosti důkladně zvážit škody způsobené zemětřeseními a promítnout je do rámce nového finančního nástroje na ochranu obyvatelstva.
Věřím též, že by se do této diskuse měly zahrnout otázky koordinace, spolupráce a pružnosti spojené s aktivitami orgánů na úrovni Společenství a na vnitrostátní, regionální a místní úrovni, neboť představují značné problémy při řešení přírodních pohrom.
(LT) Dnes jsme hlasovali pro usnesení o evropském konsensu o humanitární pomoci, vypracovaného na základě zprávy pana Cornilleta. Ráda bych poděkovala panu zpravodaji a znovu projevila svůj souhlas s tímto důležitým dokumentem.
Dobře si uvědomuji skutečnost, že Evropská unie - a tím myslím Komisi a členské státy - je předním poskytovatelem humanitární pomoci. Příspěvek EU dosáhl v roce 2006 pouze 2 miliardy eur. Plně souhlasím s názorem, že EU by měla stanovit, kde bude ležet hranice nového stupně humanitární pomoci. Na druhé straně musí EU vymezit svoji pozici s ohledem na nové mezinárodní iniciativy a zaváděné reformy, kterou zahájila Organizace Spojených národů. Jako členka Rozpočtového výboru bych ráda poukázala na třetí problém, který musí EU řešit, konkrétně zlepšení koordinace zdrojů Společenství a členských států tak, aby byly obětem humanitárních katastrof snadno přístupné.
Doufám, že konkrétní a přesná pozice Parlamentu usnadní dosažení našich společných cílů a pomůže nalezení shody v otázce humanitární pomoci.
(NL) Vážený pane předsedající, rád slyším, že existuje evropská shoda o humanitární pomoci, a žádný rozumný člověk by samozřejmě neprotestoval proti pomoci zemím, které ji skutečně potřebují. Ale musíme také být upřímní a přiznat, že zjevně neexistuje žádný evropský konsensus o kodexu chování ve vztahu k diktátorům.
Záměr Spojeného království bojkotovat summit EU - Afrika ostatní členské státy jednoduše ignorují, a humanitární tragédie - jak všichni víme - velmi často nastávají v důsledku válek nebo zločinecké, špatné vlády, což je případ Zimbabwe. Stále platí, že Afrika je dějištěm krvavých konfliktů a že Afričané utratí za zbraně více, než kolik dostanou rozvojové pomoci.
Stejně tak je pravdou, že státy s demokratickým systémem, ve kterém vládcové a vlády nestojí nad zákonem, sotva kdy vstoupí vzájemně do války. Pokud je diktátorům, jako je Mugabe, umožněno účastnit se evropského summitu, zcela to podvrací důvěryhodnost Evropy ve vztahu k lidským právům a demokracii. Tato dvojznačnost je důvodem, proč jsem se zdržel hlasování o Cornilletově zprávě.
písemně. - (PT) Bez ohledu na naši podporu jednotlivým hlediskům humanitární pomoci, která jsou v této zprávě zdůrazněna, nemůžeme přijmout takový "konsensus" o zásadách, cílech a strategiích EU pro poskytování humanitární pomoci ve třetích zemích, který žádá prosazovaní "práva a vlastně povinnosti zasahovat v případech vážného porušování mezinárodního humanitárního práva a/nebo lidských práv" a připouští možnost, že "donucovací prostředky včetně vojenského zásahu" budou použity až jako "poslední možnost". Známe výsledky takovéto politiky "dobrých úmyslů", např. agresi a vojenskou okupaci Iráku ze strany USA a jejich spojenců a z toho plynoucí statisíce mrtvých.
Jak bylo řečeno, takzvaná "humanitární intervence" velmi často zakrývá jiné, skutečné cíle, které ji používají a manipulují v souladu se zájmy a bezohlednými kalkuly velmocí a nadnárodních společností, což zpochybňuje základní zásady mezinárodního práva.
Jsme přesvědčeni, že řešení vážných problémů týkajících se milionů lidských bytostí zahrnuje mimo jiné respekt ke svrchovanosti všech národů a zemí, mírové řešení mezinárodních konfliktů, uspokojení naléhavých potřeb ekonomicky nejchudších zemí na základě přátelství a solidarity a jejich efektivní rozvoj.
písemně. - (PL) Pan zpravodaj Thierry Cornillet správně zdůrazňuje, že je třeba, aby Společenství a členské státy přenesly diskusi o politických strategiích pro humanitární operace i do příslušného fóra Rady, a to vytvořením nové samostatné pracovní skupiny. Vytvoření této skupiny (např. RAHUPO, tj. pracovní skupiny Rady pro humanitární pomoc) by pomohlo vytvořit soudržné metody, které by umožnily rychlé a systematické jednání v této oblasti.
Bylo také zapotřebí upozornit, že četnost přírodních katastrof se zvýšila a že jejich následky se stávají stále závažnějšími, což znamená, že je třeba posílit intervence.
Z těchto důvodů souhlasím s návrhem, že by EU měla zvýšit svoje kapacity rychlé reakce. Připravenost a schopnost reagovat určitě vyplynou z vylepšení koordinace, mechanismů včasného varování a rovněž skladování příslušného materiálu a zásob na mezinárodní úrovni.
písemně. - (DE) Humanitární pomoc se často velmi těžko poskytuje vinou nepříznivých okolností či bezpečnostních problémů. Proto je ještě důležitější dobré sladění a koordinace takových aktivit. Úsilí o dosažení tohoto cíle však v žádném případě nesmí být využito jako záminka pro další bujení evropských orgánů, přitom však ani agentura EU pro civilní ochranu, ani síly rychlé reakce EU nemohou poskytnout účinnou ochranu v případě přírodních pohrom.
Navíc je třeba zohlednit včerejší kritiku ze strany Účetního dvora, který zjistil "materiální rozsah chyb" v různých oblastech, včetně 5,2-miliardového rozpočtu EU na potravinovou pomoc, humanitární pomoc a spolufinancování nevládních organizací. Neboť předložená zpráva podle mého názoru není vhodným východiskem pro usnesení o těchto problémech, hlasoval jsem proti ní.
písemně. - Jako rozhodný zastánce projektů humanitární pomoci, které jsou včasné, dobře cílené a účinně vybavené zdroji, jsem hlasoval pro tuto zprávu o humanitární pomoci.
Mám však vážné výhrady k mnohým použitým formulacím. Je nešťastné, že zpráva obsahuje odkazy na takzvanou reformní smlouvu - oživenou Ústavu EU - se kterou zásadně nesouhlasím. Představovat si, že humanitární pomoc může existovat bez všech politických ohledů, je iluzí; samotná zpráva je velmi politický dokument, který podporuje program EU.
V každém případě, priority, rozsah pomoci a způsob poskytování této pomoci, která se nedostane do rukou zvrácených režimů - to všechno jsou politické otázky. Odhlédneme-li od řady dalších výhrad proti zapojení EU do vojenských akcí, je to rušivý prvek, který narušuje jednoznačné zaměření na humanitární pomoc. EU není samostatným aktérem humanitárních záležitostí. Měla by se soustředit na přidávání hodnoty k humanitárním snahám našich zemí tím, že zlepší koordinaci úsilí v jednotlivých oblastech a zabezpečí řádnou kontrolu zdrojů a hodnocení jejich dosahu.
(DE) Vážený pane předsedající, považuji tuto rámcovou směrnici o ochraně půdy za vážný omyl, který ohrožuje konkurenceschopnost evropského zemědělství a dodávky potravin v Evropě. Jakou představu o našich zemědělcích vlastně mají zastánci této směrnice? Dovolte mi to říci: věří, že aby se mohli zemědělci o svou půdu řádně starat, potřebujeme nejdříve mohutnou byrokratickou směrnici, že potřebujeme zmapovat 420 milionů hektarů zemědělské půdy, ohánět se hrozbou horentních pokut a nakonec vytvořit prioritní oblasti pro ochranu půdy.
Dalším bodem programu je rozprava o prohlášeních Rady a Komise o situaci v Pákistánu.
úřadující předseda Rady. - (PT) Vážený pane předsedající, vážený pane komisaři, dámy a pánové, jak víme, Evropská unie pozorovala nedávné události v Pákistánu s velkým znepokojením, zejména ty, které vedly 3. listopadu k vyhlášení výjimečného stavu a následně k velkým občanským nepokojům a rozsáhlému zatýkání, mimo jiné i k zatčení předsedy Nejvyššího soudu, který je momentálně v domácím vězení.
Nepochybujte o tom, že toto je vážný krok zpět ve struktuře zásad právního státu a v demokratickém procesu v Pákistánu, a řekl bych, že boří jakékoli naděje na posílení legitimity demokratických institucí v Pákistánu, které mohl mít pákistánský lid a mezinárodní Společenství obecně. Proto předsednictví vydalo 6. listopadu jménem Unie prohlášení, v němž vyjadřuje naše hluboké znepokojení ohledně vyhlášení výjimečného stavu a pozastavení platnosti ústavy a základních svobod.
4. listopadu, tedy dva dny předtím, vyjádřil vedoucí mise v Islámábádu a vysoký zástupce Javier Solana znepokojení nad vývojem událostí. Naše slova, slova EU, se tak přidala k mnoha dalším, která opakovala, že je důležité obnovit platnost ústavy, nastolit civilní pořádek, zaručit nezávislost soudnictví a svobodu sdělovacích prostředků, propustit všechny politické vězně, novináře a obhájce lidských práv a vytvořit podmínky potřebné pro konání voleb do zákonodárného sboru v plánovaném termínu, tedy v lednu 2008.
Nemáme žádné pochyby o tom, že stabilita a rozvoj všech národů může být zaručená jen v atmosféře úplné demokratické důvěryhodnosti. Jsme vážně znepokojeni zprávami o rozsáhlém zatýkání, bojkotu svobody informací, potlačování základní svobody občanů - svobody projevu - a útocích na soudce, právníky, novináře a aktivisty za lidská práva. Současně však důrazně vyzýváme všechny strany, aby zachovaly co největší zdrženlivost a spolupracovaly při hledání demokratického a mírového řešení současné krize, které dovolí rychlý návrat k běžnému stavu.
Evropská unie chápe výzvy, jimž Pákistán čelí s ohledem na svou bezpečnostní situaci, a také oběti a úsilí pákistánského lidu v boji proti extremismu a terorismu, je však pevně přesvědčena, že řešení těchto výzev nemůže zahrnovat přerušení demokratického procesu.
Nemůžeme se však nepřihlásit ke spojenci, se kterým jsme v tomto zápase proti extremismu a terorismu mohli vždy počítat. Musíme proto zajistit, že Pákistán zůstane angažovaný v boji proti této celosvětové hrozbě, v němž je mezinárodní spolupráce prvořadým nástrojem.
Na závěr, Unie doufá, že současná atmosféra nejistoty bude vyřešena pohotově a mírovou cestou, a vyzývá pana prezidenta Mušarafa, aby ctil svůj slib, odložil vojenskou uniformu a vzdal se postu šéfa armády.
členka Komise. - Vážený pane předsedající, Pákistán je na programu tohoto plenárního zasedání po třetí v průběhu několika měsíců. To svědčí o velmi náročném přerodu, kterým v současnosti tato země prochází. Vyhlášení zákona o výjimečném stavu prezidentem Mušarafem 3. listopadu v jeho postavení šéfa armády vyslalo Evropě a okolnímu světu hluboce znepokojující signál a narušilo vývoj demokracie v Pákistánu.
Před nařízením výjimečného stavu jsme byli svědky jistých povzbudivých trendů, které vyvolávaly naději na více inkluzivnější politický proces a silnější demokratické instituce, což však bylo bohužel nyní zpochybněno, a my si klademe otázku, zda se dá tato situace ještě zvrátit, nebo zda už není příliš pozdě na obnovení důvěry a podmínek ještě před parlamentními volbami.
Pan prezident Mušaraf řekl ve svém projevu, který televize vysílala večer 3. listopadu, že pozastavuje platnost ústavy z důvodu hrozeb pro národ vyplývajících z viditelného nárůstu aktivit teroristů a počtu jejich útoků. Není pochyb o tom, že Pákistán momentálně čelí velmi vážné hrozbě náboženského extremismu a násilí, jak jasně ukázaly nedávné události v severozápadní pohraniční provincii a útok na kolonu paní Bhuttové v Karáčí 18. října. Nyní jsme však také svědky zatýkání tisíců právníků, novinářů, pracovníků politických stran a aktivistů za lidská práva, včetně tak významných osob, jako paní Asma Džahangirová, předsedkyně Komise pro lidská práva v Pákistánu, nebo pan Aitzaz Ahsan, předseda advokátní komory nejvyššího soudu.
Toto jsou lidé, kteří se zasazují za otevřený a tolerantní Pákistán. Nejsou to teroristé a není správné, aby byli zadržováni. Měli by být okamžitě propuštěni na svobodu. Za zvlášť závažná považuji drastická opatření proti soudnictví Pákistánu. Zásady právního státu jsou jádrem každého demokratického procesu a funkční demokratický systém nelze udržovat bez nezávislého soudnictví.
Prohlášení předsednictví jménem EU, právě zmíněné i z úst našeho pana předsedy, je proto velmi jasné a je nadále i naším stanoviskem. Minulou neděli pan prezident Mušaraf na tiskové konferenci oznámil, že doufá, že se v Pákistánu do 9. ledna 2008 uskuteční parlamentní volby. To by byl krok správným směrem, ale mnoho problémů zůstává. Kdy můžeme očekávat konec výjimečného stavu? Jak můžeme mít svobodné a spravedlivé volby, jestliže jsou tiskoviny a elektronická média cenzurovány, další občanská práva a svobody pozastaveny a nezávislost soudnictví podkopána? Jak budou strany moci vést kampaně, pokud svoboda shromažďování je omezena a straničtí vůdci jako Bénazír Bhuttová jsou drženi v domácím vězení? Tyto otázky nejsou v této fázi vůbec jasné.
V zájmu ukončení této nejistoty má zásadní význam, aby bylo co nejdříve oznámeno datum voleb spolu s jasným časovým rámcem pro ukončení výjimečného stavu. Aby měly tyto volby vůbec nějakou šanci být demokratické a transparentní, bude nezbytné odvolat všechna omezení politických práv a základních svobod. A za daných okolností se zdá, že nebude možné k volbám vyslat pozorovatelskou misi. Některé minimální podmínky, které stanovuje sdělení Komise o volební pomoci a pozorovatelích EU pro demokratický průběh voleb, nejsou splněny.
I kdyby však byl přesto výjimečný stav odvolán přece jen včas a podmínky by se výrazně zlepšily dostatečně brzy, mohla bych ještě situaci přehodnotit. V každém případě jsem provedla potřebné přípravy k případnému vyslání volební pozorovatelské mise EU do Pákistánu pro případ, že by se podmínky rychle a citelně změnily k lepšímu. Jak ale říkám, velmi se obávám, že to není příliš pravděpodobné.
Zazněly výzvy na zastavení či přehodnocení naší pomoci Pákistánu a některé členské státy EU už v tomto směru podnikly jistá opatření nebo je zvažují. Ráda bych vám připomenula, že podpora Evropské komise Pákistánu se soustřeďuje na klíčové problémy jako snižování chudoby a na vzdělání, a to i v Severozápadní pohraniční provincii a Balúčistánu, které jsou nejvíce znevýhodněnými provinciemi v Pákistánu.
Proto si myslím, že budeme muset zvážit, jak nejlépe postupovat, ale vzhledem k povaze této pomoci se domnívám, že se nad tím budeme muset zamyslet velmi důkladně.
jménem skupiny PPE-DE. - (ES) Vážený pane předsedající, pravda je taková, že situace je velmi znepokojivá: pozastavení platnosti ústavních záruk, výjimečný stav, zadržení mnoha příslušníků občanské společnosti, včetně právníků, jako je pan Ahsan, který je předsedou advokátní komory nejvyššího soudu, a oponentů - vůdkyně opozice paní Bhuttová je v domácím vězení. Co bychom měli v této situaci udělat?
Dozvěděli jsme se, že náměstek ministerstva zahraničních záležitostí USA pan Negroponte hodlá vbrzku navštívit Pákistán a že jeden z členských států, Spojené království, se přidal k výzvě pro prezidenta od Organizace spojených národů, aby se do deseti dní vzdal velení v armádě a odvolal výjimečný stav.
Co můžeme my jako Evropská unie udělat? Věřím, že v první řadě musíme jednat nanejvýš opatrně. Věřím, že představitel současného předsednictví velmi správné poznamenal, že Pákistán je životně důležitým partnerem v boji proti terorismu a také zemí s jadernými zbraněmi.
Proto věřím, že Evropská unie musí na jedné straně požádat vládu, aby obnovila v nejvyšší možné míře - protože nesmíme zapomínat na skutečnost, že terorismus je v Pákistánu klíčovým faktorem - aby do jisté míry obnovila pořádek, stabilitu a ústavní práva a svobody a aby propustila ty, kteří byli nezákonně zadrženi. Dále bych vás rád požádal, paní komisařko, abyste zmobilizovala své značné zdroje a úsilí o zajištění, aby se mohly konat svobodné a spravedlivé volby, a aby Evropská unie - na základě záruk, o kterých jste ve své řeči hovořila - byla při tom a při celém tomto procesu v Pákistánu, který je tak důležitý pro stabilitu regionu a pro všechny vztahy mezi regionem a Evropskou unií, přítomna.
Proto, paní komisařko, vkládáme velkou důvěru do vašich schopností, do vašich diplomatických kroků a do vaší snahy a doufáme, že výsledek bude úspěšný a umožní přítomnost Evropské unie při volebním procesu.
jménem skupiny PSE - Vážený pane předsedající, rád bych poděkoval Radě a Komisi, a především Radě za její rozhodné prohlášení z 8. listopadu.
Nemyslím si, že by kdokoli mohl pochybovat o tom, že situace v Pákistánu je velmi vážná a velmi proměnlivá. Je jistě složité uchovat si přehled o všem, co se dělo a k čemu došlo jen v průběhu posledních asi deseti dnech od vyhlášení výjimečného stavu. Několik poslanců se setkalo před několika měsíci v Bruselu a později v Islámábádu s panem generálem Mušarafem a dostalo se jim několika ujištění. Pevně trval na tom, že bude postupovat podle ústavy a že proběhnou svobodné a spravedlivé volby. Vítám jeho sdělení, že volby mohou proběhnout do 9. ledna, ale mám stejné obavy jako paní komisařka a kladu si otázku: v souvislosti s nedávnými událostmi a stávajícími výjimečnými opatřeními - pozastavení vysílaní určitých televizních stanic a platnosti dalších lidských práv - jsou svobodné a spravedlivé volby za necelých osm týdnů možné?
Když se obracím na paní komisařku, rád bych také obrátil její pozornost zejména na náš bod 14 tohoto usnesení, kde vyzýváme Komisi, aby zvážila rozšíření podpory vzdělání, snižování chudoby, zdravotní péče a humanitární pomoci pro Pákistán, ale aby za těchto okolností prostředky směřovala raději prostřednictvím sekulárních nevládních organizací než přímo přes vládu.
Nemáme žádný problém s pákistánským lidem. Uvědomujeme si, že Pákistán je klíčový spojenec západu, jak řekl pan Salafranca Sánchez-Neyra. Uvědomujeme si klíčovou úlohu, kterou sehrál v mnoha, mnoha oblastech, a že se rovněž stal obětí terorismu. Ale nemyslím si, milí kolegové, že to znamená, že bychom nyní měli stát bokem a ignorovat, co se momentálně děje. Moje skupina chtěla přijmout bod o případných sankcích, který by vyzýval Radu...
Myslel jsem, že hovořím dostatečně zřetelně, aby to mohli zvládnout bez problémů, ale samozřejmě zpomalím.
Vyzývám rovněž Radu, aby zvážila cílené sankce, které by už socialistická skupina chtěla prosadit, ale nedostali jsme pro ně žádnou podporu: např. zákazy cestování, zmrazování kont. Doufáme však, že toto vše nebude nutné, a doufáme, že se Pákistán ještě vrátí z okraje propasti, že výjimečný stav bude odvolán a že pan generál Mušaraf odstoupí z postu velitele armády. Vážený pane předsedající, přijměte mou omluvu za to, že jsem mluvil příliš rychle.
Strategie Rady pro konferenci o změně klimatu na Bali (COP 13 a COP/MOP 3) (rozprava)
ústním dotazu pana Guida Sacconiho jménem Dočasného výboru pro změnu klimatu týkajícím se Strategie Rady pro konferenci o změně klimatu na Bali (COP 13 a COP/MOP 3) - B6-0379/2007) adresovaným Radě
ústním dotazu pana Guida Sacconiho jménem Dočasného výboru pro změnu klimatu týkajícím se Strategie Rady pro konferenci o změně klimatu na Bali (COP 13 a COP/MOP 3) - B6-0380/2007) adresovaným Radě.
autor. - (IT) Vážený pane předsedající, vážený pan ministře, vážený pane komisaři, dámy a pánové, jsem si jist, že vám nemusím připomínat význam konference smluvních stran na Bali, která se blíží a kvůli které jsme požádali o další informace ohledně vaší strategie a linie, které se hodláte držet.
Jakožto Evropská unie se nezávisle podílíme na výjimečném úsilí, mohu-li to tak říci, i když víme, že nepředstavuje konečné řešení. Naším společným cílem je udržet globální oteplování do dvou stupňů od úrovně oproti předprůmyslovému období, a to s plným vědomím, že jde o vysoce rizikovou hranici a že podle předpokladů některé části světa i některé části Evropy budou muset přijmout politiku přizpůsobení. Pokud se však skutečně chceme snažit tohoto náročného cíle dosáhnout, víme, že nová mezinárodní smlouva je zcela zásadní.
Jak víme, břemeno odpovědnosti Evropské unie je omezeno (14 % světových emisí skleníkových plynů). Nová mezinárodní smlouva zohledňující změny, které nastaly od přijetí Kjótského protokolu, především výjimečný a explozívní růst asijských obrů: Bali je skutečně klíčovým krokem v tomto směru, a i když nebude místem, kde bude dosažena dohoda, bude místem, kde začnou jednání, a proto bude pro konferenci velmi důležité přijít s jasným jednacím mandátem a přesnými lhůtami s cílem dopět k závěrům do roku 2009.
V posledních měsících se změnil světový kontext z politického, hospodářského a kulturního hlediska, o čemž svědčí události od zveřejnění zpráv Mezivládního panelu o změně klimatu (IPCC), jejichž konečná syntéza bude na konci tohoto týdně představena ve Valencii, po udělení Nobelovy ceny Alu Gorovi a vědcům IPCC. Mnoho se toho v posledních měsících změnilo, a proto můžeme být optimističtí, i když kriticky a ostražitě.
Rád bych tedy shrnul smysl usnesení, jehož návrh jsme připravili a o němž jsme si jisti, že bude zítra v tomto Parlamentu přijat velkou většinou; je to příspěvek, příspěvek pro vyjednavače, který by jim měl pomoci zastávat po zahájení jednání tvrdší linii. Rád bych poděkoval paní Hassiové, které se spolu s dalšími zpravodaji podařilo vytvořit syntézu a zabránit, aby se z celé věci stal jen pěkně nazdobený vánoční stromek. Pozornost se silně soustředí na tato jednání, a tak vám to i předkládáme.
autorka. - (FI) Vážený pane předsedající, ráda bych vyjádřila svou vděčnost za vynikající úroveň spolupráce se stínovými zpravodaji politických skupin na jednáních o tomto usnesení. Změna klimatu probíhá nyní a postupuje rychleji, než se předpokládalo. Dramatická známka tohoto faktu přišla koncem minulého léta, kdy se rozpustilo milion čtverečních metrů ledu v Severním ledovém oceánu, tedy oblast odpovídající rozloze Finska, Švédska a Norska dohromady. Informace vědců o postupu změn klimatu a naléhavé potřebě snížit emise jsou stále znepokojivější. Ozývají se i v předběžném sdělení o zasedání mezivládního panelu o změně klimatu, které se bude konat tento týden ve Valencii.
Je důležité, aby se nevytvořila propast mezi Kjótským protokolem a další dohodou o klimatu. To je důvod, proč musí být smlouva s platností od roku 2012 připravená nejpozději v roce 2009. Na Bali musí EU udělat vše, co je v jejích silách, aby dosáhla to, k čemu bude mít mandát - udržet globální oteplování pod dvěma stupni. K tomu je potřebná vedoucí úloha, kterou EU převzala. Ukazujeme cestu prostřednictvím vlastních opatření na snižování emisí, ale také koordinací mezinárodních jednání. Je důležité dosáhnout účasti všech průmyslově vyspělých zemí včetně Spojených států amerických, i když na záchranu klimatu to stačit nebude. Stejně podstatné je přimět velké rozvojové země jako Čínu a Indii, aby přijaly omezení pro růst svých emisí. To je možná největší výzva v dějinách mezinárodní diplomacie. Musíme pochopit, že pokud Čína, Indie a další podobné země přijmou omezení svých emisí, bude to znamenat ohromnou změnu v jejich způsobu uvažování a způsobu jednání. Musíme být připravení dát jim nějakou protihodnotu. Jinými slovy, pro nástup čisté, vůči klimatu šetrné technologie v těchto zemích musíme poskytnout i finanční pomoc.
Ráda bych každému připomněla, že Nicholas Stern odhadl, že každý rok bude na ochranu podnebí třeba vynaložit 1 % světového hrubého domácího produktu. Po druhé světové válce Spojené státy odevzdaly 2 % svého HDP ve formě Marshallova plánu. Nastartovat rekonstrukci bylo po válce důležité, ale ještě důležitější je odvrátit srovnatelnou katastrofu v podobě následků změny klimatu. Musíme být proto připraveni zaplatit rovněž za ochranu klimatu.
úřadující předseda Rady. - (PT) Vážený pane předsedající, vážený pane komisaři, dámy a pánové, blíží se čas, kdy indonéský ostrov Bali přivítá delegáty 13. konference smluvních stran Rámcové úmluvy Organizace Spojených národů o změně klimatu, od nichž se bude opět očekávat, že zúročí své zkušenosti a vyjednávací schopnosti a budou tvořit historii.
Zhodnotíme-li první období dodržování Kjótského protokolu v letech 2008 - 2012, potom znepokojující vědecké informace o nedávném vývoji ve vztahu ke změně klimatu, které se objevily mezi tím, dokreslují, jak naléhavé je nalézt kolektivní a účinnou odpověď na tuto výzvu, protože ve hře je samotná budoucnost naší planety. V tomto kontextu je Bali poslední příležitostí zahájit jednání o celosvětové a komplexní dohodě o klimatickém režimu po roce 2012. Jsme si vědomi obtíží tohoto nestranného procesu.
Evropská unie půjde na Bali se stejnou cílevědomostí, jíž byla vedena posledních 15 let, kdy jsme bez váhání a rozhodně převzali úlohu vůdce mezinárodního společenství v boji s touto velkou světovou výzvou. Hlavní cíl Evropské unie na konferenci na Bali se bude vztahovat k procesu samotnému - zajistit, že bude zahájen celosvětový a komplexní proces jednání.
Rád bych vás také informoval o hlediscích, která považuje EU za zásadní pro vytvoření účinného a vhodného rámce od roku 2012: za prvé, pokračovat v rozvoji společného pohledu na problém, aby byl splněn hlavní cíl Rámcové úmluvy; za druhé, dosáhnout dohody o přijetí pevnějších závazků ze strany rozvinutých zemí ve vztahu ke globálnímu snižování emisí; za třetí, ulehčit ostatním zemím přispívání novými, spravedlivými a účinnými způsoby, včetně stimulů vytvořených novými typy pružných závazků snížení intenzity emisí skleníkových plynů, spojených s hospodářským rozvojem; za čtvrté, rozšířit uhlíkový trh, zejména posilováním inovativních a pružných mechanismů; za páté, posilovat spolupráci v oblasti výzkumu, rozvoje, šíření, předvídání a transparentnosti v technologickém odvětví; a nakonec, zintenzivnit úsilí o přizpůsobení se, především pokud jde o nástroje řízení rizika, financování a technologie.
Vážený pane předsedající, dámy a pánové, čísla hovoří sama za sebe. V Kjótu jsme byli v první linii, když jsme přijímali větší závazky, než se od nás čekalo, a dnes si EU a její členské státy jasně určily ambiciózní cíle, které nás znovu stavějí do první linie v boji proti změně klimatu. Jak zdůraznil v New Yorku úřadující předseda Evropské rady, klimatické změny jsou dnes bezpochyby jednou z největších výzev, kterým lidstvo čelí, a po opuštění teorií se staly silným a obecně známým důvodem znepokojení lidí celého světa.
Toto je globální výzva, která si žádá globální odpověď, a její účinnost bude záviset na kolektivním postupu mezinárodního společenství. To je důvod, proč trváme na tom, že je třeba učinit co nejvíce pro sjednání celosvětové komplexní dohody, jak jsem řekl, v souladu s Rámcovou úmluvou Organizace Spojených národů o změně klimatu, která představuje a musí i nadále představovat ústřední a základní referenční rámec pro všechny kroky a iniciativy v této oblasti.
Nastal proto čas, aby se i ostatní státy chopily své odpovědnosti a sehrály skutečnou a přiměřenou úlohu v globálním zápase se změnou klimatu. Půjdeme na Bali povzbuzeni diskusí hlav států a vlád na nedávném neformálním summitu v Lisabonu o Evropě a globalizaci, který jasně ukázal, že klimatické změny jsou pro EU prioritní oblastí, a také závěry Výboru pro životní prostředí ze dne 30. října o přípravě 13. konference smluvních stran, a půjdeme tam s odhodláním aktivně přispět k dosažení výsledku, který může být převeden do konkrétního, viditelného pokroku v budoucnosti klimatického režimu. Bali nepředstavuje konec, ale spíše začátek cesty, onen "cestovní plán", o kterém se v posledních letech tak mnoho hovořilo. Je to komplexní a náročná výzva, které ale může být dosaženo a nesmí být odložena. EU je připravená stát v čele této výzvy, protože to od nás lidé chtějí.
Vážený pane předsedající, děkuji vám za dnešní příležitost vyměnit si názory na pozici, kterou bude EU zastávat na konferenci OSN na Bali, která začíná 3. prosince.
Komise a Evropský parlament rozhodujícím způsobem přispěly k přijetí ambiciózní evropské politiky ve vztahu ke změně klimatu. Na mezinárodní scéně jsme zaujali vedoucí úlohu a konstruktivní pozici vůči našim hlavním partnerům z řady rozvinutých i rozvojových zemí. Těším se na pokračování této úzké a plodné spolupráce na Bali, kde bude Parlament zastoupen silnou delegací.
Otázka odevzdaná Dočasným výborem pro změnu klimatu se týká nejdůležitějších problémů, kterými se budeme na Bali zabývat.
Jedním z těchto problémů je způsob, jak zabezpečit podporu našich hlavních partnerů pro otevření jednání s cílem uzavřít mezinárodní dohodu, jejímž záměrem bude zajistit, že globální oteplování nepřesáhne 2 °C.
Konference na Bali bude bezpochyby milníkem mezinárodního úsilí v boji proti změně klimatu. Bude to první praktický test odhodlání mezinárodního společenství uvést politická prohlášení v činy.
Je tu mnoho povzbuzujících znaků. Klimatické změny jsou nyní první prioritou mezinárodní politiky; představují otázku, kterou se přímo zabývají hlavy států či vlád po celém světě. Před měsícem první setkání svého druhu, které do New Yorku svolal generální tajemník OSN Pan Ki-mun, vyslalo velmi silnou zprávu: změna klimatu je nyní uznaná všemi představiteli na celém světě jako otázka, která si vyžaduje neodkladný a rozhodný postup mezinárodního Společenství.
Nedávné setkání v Bogoře též potvrdilo, že stále více zemí je přesvědčených, že na Bali musí být dosažena dohoda o otevření oficiálních jednání s cílem uzavřít smlouvu o změnách klimatu pro období po roce 2012.
Dosavadní diskuse též ukázaly, že probíhá sbližování názorů v hlavních bodech, které by měla dohoda pro období po roce 2012 obsahovat. Samozřejmě, někteří by upřednostnili tematické skupiny (snižování, přizpůsobování se, technologie, financování) před stanovením hlavních bodů dohody na Bali, což je postoj, který zastává EU.
Každopádně je pravda, že se EU do značné míry podařilo ovlivnit program jednání konference na Bali. Strategie EU pro klima a energetiku, kterou Evropská rada schválila v březnu 2007 na základě souvisejícího návrhu Komise, měla rozhodující vliv na cíle a stupeň ambicí konference na Bali, stejně jako na strukturu dohody o změně klimatu pro období po roce 2012.
Strategie EU tvořila základ série multilaterálních a bilaterálních rozhovorů. Koncem měsíce bude EU diskutovat o otázce změny podnebí jako prioritní záležitosti na summitech EU - Čína a EU - Indie. Je na našich partnerech z rozvojových zemí, aby reagovali na cíle stanovené EU a spolupracovali na nich, přičemž je třeba se stále opírat o vědecké údaje.
Rozvinuté země musí pokračovat ve vedení tím, že si budou klást ambiciózní závazky snižování emisí v absolutních číslech. Máme hospodářské a technologické prostředky na omezování emisí skleníkových plynů. Pokud my a další rozvinuté země neučiníme první kroky, jak můžeme očekávat činy od rychle se rozvíjejících a rostoucích hospodářství, zvláště pak v požadovaném rozsahu?
zprávě o Posilování Evropské politiky sousedství, kterou předložili Raimon Obiols i Germà a Charles Tannock jménem Výboru pro zahraniční věci
· a o prohlášeních Rady a Komise k situaci v Gruzii.
), zpravodaj. - (ES) Vážená paní předsedající, převzal jsem úlohu spoluzpravodaje této zprávy po našem kolegovi panu Beglitisovi, který je nyní poslancem řeckého parlamentu, a udělal jsem to s jistým rozechvěním, ale nyní musím říci, že jsem velmi spokojen s dosaženým výsledkem. V první řadě pro dobré pracovní vztahy se spoluzpravodajem, panem Tannockem, dále pro možnost spolupracovat se skupinou výjimečně schopných asistentů a úředníků a nakonec proto, že bylo při přípravě zprávy dosaženo vysokého stupně shody.
Bylo také možné přijmout většinu pozměňovacích návrhů, které byly rovněž předkládány v atmosféře souladu, a cítím, že výsledek je uspokojivý.
Zpráva podporuje dokument Komise z prosince roku 2006 o hodnocení a budoucím rozvoji Evropské politiky sousedství a s ohledem na dosažený konsensus můžeme v současnosti říci, že Parlament a Komise mají stejnou vizi, myšlenku, že evropský kontinent a Středomoří představují navzájem propojené celky, které nelze vnímat odděleně, a že politika sousedství nabízí nové cesty pro vztahy a spolupráci se společnostmi, které čelí společným výzvám a problémům, stejně jako významné příležitosti pro společný pokrok.
Zpráva zvýrazňuje několik aspektů, které mohou učinit Evropskou politiku sousedství tak silnou a ambiciózní, jak je to jen možné. Rychle se dotknu pěti z nich:
Za prvé, zásada širokého režimu politik v rámci rozlišování, zásady rozlišování, která má za cíl zabránit, aby Evropská politika sousedství nebyla vnímána jako standardizovaná, mechanická rutina, ale jako prostředek, kterým může Evropská unie uspořádávat vztahy se svými sousedy a současně zůstat dost pružná, aby dokázala úspěšně reagovat na různé situace.
Za druhé, myšlenka rovnováhy mezi zeměmi východu a zeměmi jihu. Nesmíme upřednostňovat jednu stranu na úkor druhé - musíme mít v každém okamžiku zcela vyvážený přístup.
Za třetí, myšlenka posilovat s využitím politiky sousedství strukturu evropsko-středomořské politiky, což je hledisko, na kterém jsem v této zprávě pracoval nejdůkladněji. To neznamená vnucovat politiky a vytvářet příliš podrobný a příliš komplikovaný rámec, ale vytvářet součinnosti, takže Evropská politika sousedství může posilovat všeobecnou strukturu politiky partnerství nebo evropsko-středomořské přidružení.
Za čtvrté, myšlenka posouvat se od spolupráce směrem k integraci ve všech oblastech, kde by to bylo možné. To by znamenalo, že ta odvětví, která jsou na to připravená, by se v nadcházejících letech společně podílela na oblastech politiky, aby napomohla rozvíjet sbližování a součinnosti v klíčových odvětvích, jsou energetika, dopravní sítě, mezikulturní dialog, životní prostředí či vzdělání.
A nakonec, zapojení nejen ze strany vládních a parlamentních institucí, ale v nejvyšší možné míře i mnoha dalších odvětví občanské společností - čím více, tím lépe.
Proto by se Evropská politika sousedství měla zabývat i základní otázkou komunikace a viditelnosti. Řekl bych, že celkovými dějinami politiky Evropy ve vztahu ke svým sousedům.
Na závěr bych rád poznamenal, že v této chvíli čelí své první výzvě viditelnosti, historické výzvě, s návrhem francouzského prezidenta pana Sarkozyho založit Středomořskou unii. Včera jsme slyšeli projev francouzského prezidenta a já se domnívám, že uvedl do diskuse některé velmi pozitivní myšlenky, když řekl, že v první řadě jeho návrh Středomořské unie nikoho nevylučuje, za druhé, musí být přidán k acquis evropsko-středomořské politiky, a za třetí, musí se snažit ji překonat.
Nemohl bych ani více souhlasit s touto myšlenkou pokusit se zjednodušit všeobecný politický a institucionální rámec Evropské politiky sousedství, zejména směrem do Středomoří.
), zpravodaj. - Vážená paní předsedající, i já bych se rád přidal k poděkování panu Beglitisovi, který je dnes řeckým poslancem ve svém vnitrostátním parlamentu, a jeho následovníku panu Obiols i Germàovi za vynikající mezistranickou spolupráci a konsensus, kterého jsme jako spoluzpravodajové této klíčové zprávy nakonec dosáhli.
Je celkem samozřejmé, že každý potřebuje dobré sousedy. V nejistém a neustále se měnícím světě musí EU rozvíjet dobré a posílené vztahy se zeměmi na svém okraji, vztahy založené na bezpečnosti, stabilitě a vzájemném prospěchu pro všechny. Zatím se Evropská politika sousedství (EPS) ukazuje jako cenný nástroj v tomto procesu vytváření kruhu přátel s cílem zlepšit obchod, cestování a politickou spolupráci, zejména v boji proti terorismu a obchodu s lidmi. Ale samozřejmě, největší význam mají společné hodnoty a konkrétní posilování demokracie, právního státu a lidských práv jakožto naše hlavní priorita.
Musím Komisi říci, že Evropská politika sousedství byla vytvořena tak trochu ve spěchu. Někteří lidé by tvrdili, že paušální řešení pro všechny sousední země jižní časti partnerství Euromed, východní Evropy a Zakavkazska nemůže být pro Evropskou unii trvalou zahraničně-politickou ideou. Avšak naše zpráva zcela přijímá, že zde v blízké budoucnosti tato jednotná politika zůstane a že se na ní Parlament bude podílet.
V každém případě je jasné, že Moldavsko není totéž jako Maroko. Země ležící na jihu nejsou evropské, a tak nemají žádné reálné vyhlídky na členství v EU. Na východě, což je moje část zprávy, jsou však podle mého názoru přinejmenším dvě země - Ukrajina a Moldavsko - které mohou v souladu s článkem 49 Maastrichtské smlouvy přistoupit, neboť jsou svou povahou nepopiratelně evropské.
Záležitosti jako je uvolnění vízového režimu, zpětné přebírání osob po vstupu Ukrajiny do WTO - jež - jak doufáme - proběhne příští rok - i hloubková dohoda o volném obchodu s EU fungují v případě Ukrajiny dobře, a já doufám, že to bude rozšířeno i na Moldavsko, jakmile nastane správný čas, a i na další země Zakavkazska.
Podle mně konečným záměrem Evropské politiky sousedství směrem na východ musí být cestování bez víz.
Evropská politika sousedství ve všeobecnosti pomůže upevnit přání těchto zemí pevně se zapojit do orgánů EU. V případě Moldavska se možná tato politika ukáže být významným podnětem k vyřešení zmrazeného konfliktu v Podněstersku. V každém případě musí východoevropské země začleněné do Evropské politiky sousedství vědět, a to ze strany evropské Rady a Komise, že členství je pro ně v konečném důsledku dostupné a že politika sousedství není pouze oddalovací taktikou, která má odvrátit jejich ambice po dosažení členství.
Zpráva také uznává utrpení běloruského lidu a odvahu demokratických síl v zemi. Musíme být připravení, až se Lukašenkův režim zhroutí, přivítat Bělorusko zpět v Evropské politice sousedství a také mu zaručit evropskou perspektivu.
Zpráva navrhuje rozvoj společného parlamentního shromáždění Evropského parlamentu a východních zemí zařazených do Evropské politiky sousedství, které je provizorně nazýváno "EURO-NEST". Vychází z úspěchu podobných struktur, například parlamentního shromáždění partnerství Euromed, které už existuje a funguje a v zásadě je jižní dimenzí parlamentní spolupráce v rámci Evropské politiky sousedství i barcelonského procesu, a také známějšího Parlamentního shromáždění Rady Evropy. Jsem osobně přesvědčen, že EURO-NEST by posílil demokratické instituce ve východních zemích politiky sousedství. Urychlil by konec izolace Běloruska a umožnil by například poslancům arménského a ázerbájdžánského parlamentu diskutovat o potenciálně výbušném zmrazeném konfliktu v Náhorním Karabachu, kde by vzhledem k množství ropných dolarů proudících do pokladny ázerbájdžánské vlády a rétorice obou stran mohla znovu vypuknout válka.
I EU se stala příliš závislá na ruských energetických zdrojích, takže se všichni shodneme, že musíme rozvinout alternativní zdroje. To je důvod, proč naše zpráva v podobě, v jaké prošla Výborem pro zahraniční věci, navrhovala potenciální možnost zařadit jednoho dne do Evropské politiky sousedství i Kazachstán. Obávám se však, že toto už bohužel nyní hlavní politické skupiny nepodporují, takže je dost dobře možné, že to bude při zítřejším hlasování ze zprávy vyňato. Prostřednictvím tohoto procesu bychom získali přístup k obrovským kazašským přírodním zdrojům, přičemž EU by napomohla další reformě v této obrovské - geograficky řečeno - sekulární zemi strategického významu. Pokud bude jednoho dne skutečně dotažena blíže k Rusku a Číně, což je zajisté záměr těchto dvou velmocí, budeme oplakávat den, kdy jsme přijali unáhlené rozhodnutí držet si Kazachstán od těla.
úřadující předseda Rady. - (PT) Vážený pane předsedající, vážená paní komisařko - rád bych vám vyslovil uznání zvláště za to, kolik svého času, práce, úsilí a nadšení jste rozvoji a zavádění Evropské politiky sousedství věnovali. Uznávám všechnu tu angažovanost, práci a snahu a musím vám za ni vyslovit uznání.
Dámy a pánové, Evropská politika sousedství, kterou budu dále označovat jen jako EPS, je pro EU politikou zásadní.
EPS je základním prvkem vztahů Unie s prstencem států, které ji obklopují. Stabilita, bezpečnost a rozvoj jsou navzájem propojené procesy. Vztahy mezi Unií a jejími sousedy musí být posíleny směrem na východ i na jih, aby mohla EPS poskytovat globální, jednotný, inkluzívní, vyvážený a soudržný politický rámec. Navzdory specifické povaze a jedinečnosti každé země a každé společnosti existují společné záměry a společné výzvy, kterým je třeba čelit společně.
Dalším bodem programu je doba vyhrazená pro otázky na Radu (B6-0382/2007).
Někteří političtí představitelé a odborníci zvýšili šanci na dosažení dohody mezi členskými státy, které by skloubily monitorování vnějších hranic unie s novou přistěhovaleckou politikou "otočných dveří", a umožnili tak zákonným přistěhovalcům žijícím v Unii vrátit se do země původu beze strachu, že by narazili na zavřené dveře při návratu do EU.
Považuje Komise tuto koncepci za realizovatelnou a bylo by možné vytvořit takovouto politiku s pomocí přímé mezivládní spolupráce nebo by bylo potřebné k dosažení tohoto cíle vytvořit nové institucionální mechanismy?
úřadující předseda Rady. - (PT) Jak ctihodný poslanec určitě ví, v květnu 2007 Komise předložila Evropskému parlamentu, Radě a Výboru regionů sdělení o cirkulační migraci a partnerstvích mobility mezi Evropskou unií a třetími zeměmi. Komise v tomto sdělení považuje cirkulační migraci za užitečný nástroj, který by se měl rozvíjet na úrovni Společenství, čímž by se zajistilo účinnější řízení migračních toků. Závěry z června 2007 o rozšíření a posílení globálního přístupu k migraci, možnosti zákonné migrace, včetně dobře řízené cirkulační migrace, na které upozornila Rada, mohou potenciálně přinášet prospěch všem zúčastněným stranám.
Rada se domnívá, že pro přijetí závěrů Rady nejspíše do konce roku 2007 by se měly v úzké spolupráci se všemi zúčastněnými stranami přezkoumat všechny dobře řízené možnosti cirkulační migrace. Rada Evropy ve svých závěrech z června 2007 opětovně zopakovala potřebu přezkoumat možnosti cirkulační migrace v souladu se sdělením Komise ze dne 16. května 2007. V současnosti Rada zkoumá otázky přijetí specifických nástrojů a opatření s cílem zjistit, jaká opatření by bylo možné zavést.
(ES) Vážený pane předsedající, myslím si, že portugalské předsednictví věnuje dostatečnou pozornost tomuto problému. Domnívám se, že odpověď byla velmi zřetelná.
Uvědomuji si, že portugalské předsednictví pomalu končí a i když je toto půlroční období relativně krátké, nevím, zda se domníváte, že bude ještě možné formulovat některé konkrétní návrhy před 31. prosincem nebo se budete snažit povzbudit Komisi, aby předložila konkrétnější návrhy týkající se institucionálních aspektů, o tom, zda jsou současné mechanismy dostatečné nebo zda by bylo vhodné vytvořit příslušnou instituci, která by ulehčovala okružní migraci.
úřadující předseda Rady. - (PT) Vážený pane předsedající, rád bych poděkoval váženému poslanci za jeho laskavá slova. Předsednická období jsou z důvodu letních dovolených ve druhé polovině roku vždy o něco kratší, ať už je to dobré či nikoli, tím si nejsem jist. Ve skutečnosti bychom však chtěli do konce roku dosáhnout v této otázce většího pokroku, ale pochopitelně jsme závislí na iniciativách, které Komise hodlá předložit a které by nám umožnily konat v této věci. To je naším záměrem a naším přáním. Momentálně to nemohu zaručit, pokud to však bude možné a dostaneme příležitost, určitě jí využijeme.
(ES) Vážený pane předsedající, na přistěhovaleckou politiku otočných dveří mám stejný názor jako předsednictví Rady a souhlasím i s myšlenkou modrých karet, které by měly přitáhnout vysoce kvalifikované přistěhovalce.
Přece bych se však rád zeptal předsednictví Rady, zda je přesvědčeno o tom, že bude schopno zvládat masivní příliv přistěhovalců, které Evropská unie zaznamenává každým rokem, s ohledem na fakt, že ve světě existují země, jejichž úroveň rozvoje je bídná a velmi nízká.
(PT) Rád bych se zeptal, zda by neměly existovat zvláštní mechanismy, které by zajišťovaly cirkulační migraci především v oblasti odborné přípravy v dotčených zemích. Mám například na mysli lékaře a zdravotní sestry z Moldavska, kteří pracují ve Spojeném království.
úřadující předseda Rady. - (PT) O otázce cirkulační migrace se jednalo a stále se ještě jedná, a tuto otázku položila i Komise během širší diskuse o problémech přistěhovalectví v Evropě, především nezákonného a zákonného přistěhovalectví, a byla jedním z mechanismů, o kterých se mluvilo v diskusi o otázkách přistěhovalectví. Komise uvažovala o problému a vyzvala i Radu, aby učinila totéž a zapojila se do diskuse. Podle mého názoru samotný mechanismus cirkulační migrace nevyřeší všechny vzniklé problémy v této oblasti, ani problémy, které se objevily během diskuse. Je to jen opatření, které by se mohlo stát návrhem a mohlo by představovat způsob na zmírnění našeho břemene a k vyřešení otázek v oblasti přistěhovalectví, a v tomto případě dokonce zákonného přistěhovalectví, ale v žádném případě nevyřeší všechny problémy. To bude přirozeně vyžadovat širší soubor politik, o kterých, jak už jistě víte, na návrh Komise jedná Rada.
Rovněž jistě víte, že portugalské předsednictví ve svém programu dává do popředí otázky přistěhovalectví, ať už nezákonného nebo zákonného. Během následující prosincové Rady, která bude předznamenávat konec našeho předsednictví, bychom rádi předložili soubor závěrů o základních otázkách zákonného přistěhovalectví a boji proti nezákonnému přistěhovalectví, které signalizují reálný pokrok v těchto dvou oblastech.
Pokud se týká konkrétních technických otázek, kterými by se měly zabývat jednotlivé skupiny, nezahrnují proces úvah, do kterých Rada je a musí být zapojená, a jsem si jistý, že pan poslanec ocení, že v tomto okamžiku vám ještě nemohu říct, jaké jsou výsledky procesu úvah o těchto velmi specifických a ad hoc otázkách.
Jakého pokroku bylo dosaženo v otázce "rozdělení zátěže" v kontextu rámcového programu Solidarita a řízení migračních toků na léta 2007 - 2013?
Jaké praktické kroky podnikly členské státy k dosažení spravedlivého rozdělení zodpovědností v oblasti azylové politiky a přistěhovalectví?
úřadující předseda Rady. - (PT) V květnu 2007 Evropský parlament a Rada schválily tři rozhodnutí: rozhodnutí o zřízení Evropského fondu pro uprchlíky na období let 2008-2013, rozhodnutí o zřízení Fondu pro vnější hranice na období let 2007-2013 a rozhodnutí o zřízení Evropského fondu pro navracení státních příslušníků třetích zemí do země původu pro období 2008-2013. V červnu 2007 Rada také schválila rozhodnutí zřídit Evropský fond pro integraci státních příslušníků třetích zemí na období let 2007-2013. Tato čtyři rozhodnutí jsou neoddělitelnou součástí všeobecného programu "Solidarita a řízení migračních toků".
V souladu s cíli stanovenými Evropskou radou cílem tohoto programu je spravedlivé rozdělení zodpovědností mezi členskými státy za finanční břemeno vznikající při zavádění integrovaného řízení vnějších hranic EU a zavádění společných azylových a přistěhovaleckých politik.
Evropský fond pro uprchlíky splňuje podmínky stanovené v čl. 63 odst. 2 písm. b) Smlouvy ES o přijetí opatření na zajištění rovnováhy mezi členskými státy při vynakládání úsilí při přijímaní a snášení důsledků v souvislosti s přijímáním uprchlíků a vysídlených osob.
Rada se snaží vybízet k solidaritě i jinými způsoby. Například závěry Rady z 18. září 2007 o posilnění řízení jižních námořních hranic Evropské unie vyzývají členské státy k poskytování bilaterální podpory členským státům, které musí čelit specifickým problémům, přičemž taková forma podpory se může poskytovat na úrovni operací v případech navracení, podmínek pro přijímání žadatelů, pracovní odbornosti nebo dobrovolných závazků s cílem převzít zodpovědnost za lidi hledající azyl, uprchlíky, osoby požívající druhotnou ochranu a nezletilé osoby bez doprovodu.
Toto byla komplexní zpráva o teoretickém stanovisku k rozdělení břemene. Víme, jaké nástroje máme k dispozici, ale dovolte mi, abych se vás upřímně zeptal, jaký postup zavádění by byl vhodný v případě Malty, ostrova Lampedusa a Kanárských ostrovů? Máte pocit, že během dalších šesti měsíců členové Rady, včetně členů rady v západní Evropě, vzali vážně závazek rozdělení břemena pro oblasti, kde vládne krizová situace? Někteří zde přítomní kolegové to znají a vidí každý den.
Nikdo nenaznačil, že by Portugalsko bylo lhostejné vůči tomuto problému, ale jak je to s Radou, která aktivně vykonává rozdělení břemena? Je tato politika realizována? Prosím o upřímnou odpověď.
úřadující předseda Rady. - (PT) Jsem velmi rád, že mohu odpovědět na otázky ctihodného pana poslance, obvykle o této problematice mluvím jménem portugalského předsednictví a v souladu s jeho názory. Vážený pan poslanec ví, že migrace a migrační toky, hlavně nezákonné migrační toky především z regionů jižní Evropy představují nový problém, se kterým jsme se ještě před několika lety nesetkávali.
Proto, samozřejmě, musíme reagovat na tento neznámý fenomén a musíme přijmout vhodná opatření. Tak jako je tomu vždy v případě takového problému, pokud se reakce na určitý problém a použité nástroje formují postupně, tak si i my jen postupně uvědomujeme jeho důležitost a závažnost. Ještě chci v této souvislosti říct, že klíčovým slovem tohoto problému pro portugalské předsednictví a pro Portugalsko jako členský stát je solidarita. A jako všichni dobře víme, pokud nějaké problémy ovlivňují jeden nebo dva členské státy, musí se tyto problémy stát problémem nás všech, a proto i v případě nezákonného přistěhovalectví je solidarita vhodným slovem, pokud si ovšem uvědomujeme, že tyto jevy často ovlivňují především jednotlivé státy.
Dalším bodem je zpráva, kterou předkládá Zbigniew Zaleski, jménem Výboru pro mezinárodní obchod, o obchodních a hospodářských vztazích s Ukrajinou.
zpravodaj. - (PL) Zpráva ilustruje úlohu, s níž počítáme pro Ukrajinu vzhledem k naší hospodářské činnosti a rovněž i úlohu partnera v kontextu obchodu s ostatními zeměmi. Kromě toho chceme zdůraznit úlohu, kterou Ukrajina sehrává v regionu Černého moře, tedy její politickou, hospodářskou a kulturní úlohu.
Věřím, že hospodářské aktivity a rozvoj by měly pokračovat bez ohledu na politické myšlení v zemi. Ekonomika musí být nezávislá, stát a legislativní autority by měly poskytovat podporu, obchodníci a podnikatelské skupiny by měly vytvářet hospodářské subjekty. Hospodářství by mělo být nástrojem, který občanům přinese dobré životní podmínky, a tohoto cíle je možné dosáhnout zvyšováním životní úrovně obyvatel, zlepšováním pracovních podmínek prostřednictvím vzdělaní a dobrého systému soudnictví, včetně vlastnických práv. Nemůžeme připustit, aby se společný majetek využíval ve prospěch jednotlivců. Měla by se podporovat motivace lidí k čestné práci, která jim přinese materiální a jiné osobní výhody.
Pokud někdo nemá vlastní dobré modely nebo historickou zkušenost v této oblasti, stojí za to využít osvědčené postupy a zkušenosti některého ze sousedů. Z tohoto důvodu je velmi důležité začlenit Ukrajinu do společného trhu a zpřístupnit jí know-how EU. Domnívám se, že náš hospodářský model je dobrý, i když má daleko k modelu dokonalému, například pokud jde o výrobu a obchod s potravinami, ale neustále vyvíjíme úsilí, abychom byli stále lepší. Našim sousedům na druhé straně řeky Bug můžeme nabídnout osvědčené standardy a postupy.
Jakými oblastmi se zabývá zpráva? Zahrnuje oblasti jako průmysl, zemědělství, energie, finanční oblast, hraniční kontroly, dopravní infrastruktura, příklady nekorupčních činností, intelektuální vlastnictví, životní prostředí, vědecká spolupráce a vztahy se sousedy. Všechny tyto aktivity jsou součástí jednoho celku, který nazýváme hospodářstvím. Obsahuje jasně definované standardy, které tvoří její základy, a v této zprávě doporučujeme, aby byly tyto standardy vypracovány nebo přijaty.
Jaké podmínky musí Ukrajina splnit, aby mohla zahájit jednání o zlepšení styků s Evropskou unií? Základní podmínkou je podle mně v první řadě vstup do Světové obchodní organizace a během tohoto období nebo ještě před ním vyřešení problému dluhu s Kyrgyzstánem. Tento proces už probíhá. Druhou podmínkou je co nejrychlejší schválení členství ukrajinským parlamentem. Ostatní podmínky zahrnují dobré vztahy se sousedy, kterými jsou Rusko a Bělorusko, měnovou stabilitu, kvalitu finančních služeb, vybudování podílu na mezinárodních trzích a dodržování zákonnosti.
Ukrajina, která deklarovala svoji touhu stát se členem Evropské unie, čelí velkým, dokonce obrovským výzvám. Ukrajina by především měla přesvědčit Evropu svými hospodářskými, právními, finančními a politickými aktivitami, že je dostatečně oddaným partnerem EU, která se sama dříve či později zeptá, zda by nestálo za to začlenit Ukrajinu do společného evropského subjektu?
Vážený pane komisaři, naše přístupy se mohou někdy lišit, ale věřím, že máme stejný cíl, kterým je vytvořit prospěšný modus vivendi, prospěšný způsob spolužití, s důležitými východními sousedy.
Myslím si, vážený pane předsedající, že jsem ušetřil čas, neboť už je večer.
člen Komise. - Vážený pane předsedající, v první řadě mi dovolte poblahopřát zpravodaji, panu Zaleskému, k jeho velmi dobré zprávě.
Rovněž bych chtěl zpravodaji poděkovat za výbornou spolupráci s útvary Komise při vypracovávání návrhu zprávy. Zpráva je velmi aktuální. Poskytuje komplexní přehled o klíčových otázkách v hospodářských a obchodních vztazích mezi EU a Ukrajinou.
Dovolte mi zaměřit se na některé body, které jste také zdůraznil ve své zprávě. Ukrajinu považuji za klíčového a cenného partnera v naší sousedské strategii. Souhlasíme se základním zaměřením zprávy: prostřednictvím nové lepší dohody, jejímž hlavním pilířem bude podrobná a komplexní dohoda o volném obchodu, přivést ukrajinské hospodářství co nejblíže k EU.
Komise plně souhlasí s vašimi názory o potřebě posílit právní stát na Ukrajině a důležitost vstupu Ukrajiny do Světové obchodní organizace (WTO). Pevně věřím, že Ukrajina ještě stále může v tomto roce ukončit přístupový proces do WTO a my budeme úzce spolupracovat s ukrajinskou vládou až do jeho ukončení. Domnívám se, že hned po schválení přístupového balíku členy WTO, bude vícestranný přístupový proces ukončen.
Ukrajina si stanovila členství ve světové obchodní organizaci za svoji prioritu a jsme přesvědčeni, že náležitě provede vnitřní ratifikační postupy na potvrzení svého členství. Evropská unie nemá žádný zájem na dalším oddalovaní zahájení jednání o vytvoření dohody o volném obchodu a je připravená začít hned, jakmile členové WTO schválí přístupový balík. Pokud jde o budoucnost dohody o volném obchodu, plně souhlasíme, že by měla být komplexní organizací se širokým záběrem a se silným důrazem na regulační harmonizaci.
Pokud jde o vztahy se sousedními zeměmi, zpráva navrhuje trojstranný dialog: EU-Rusko-Ukrajina. Měli bychom být velmi obezřetní a nezdvojovat procesy týkající se stejných problémů, které se už řeší na jiných fórech. Navíc vzniká otázka, zda by Evropská unie neriskovala vstupem do bilaterálních rozhovorů mezi Ruskem a Ukrajinou. Rovněž bychom měli zvážit přínos takovéhoto přístupu.
Cílem naší politiky je podporovat otevření trhů s energií pro konkurenci jako způsobu na zajištění přístupu k bezpečné energii za přiměřenou cenu. Toto bude důležitým předmětem budoucích jednání o dohodě o volném obchodu s Ukrajinou.
Pokud jde o zajištění základních potřeb obyvatelstva, právní úprava EU o liberalizaci odvětví s elektrickou energií a plynem obsahuje důležitá ustanovení zaměřená na zajištění ochrany spotřebitelů a zajištění jejich základních potřeb. Plánujeme zahájit jednání o uvedení Ukrajiny do souladu s těmito právními předpisy.
S ohledem na návrh na rozšíření VSP+ (všeobecného systému preferencí) na Ukrajinu bych rád zdůraznil, že Ukrajina nesplnila kritéria pro dodatečné preference a že Evropská unie se zavázala, že nebude základní kritéria všeobecného systému preferencí ad hoc pozměňovat. Kromě toho by to mohlo vážně poškodit naši vyjednávací pozici pro budoucí dohodu o volném obchodu.
Na závěr mi dovolte ještě jednou poblahopřát zpravodaji k jeho dobré zprávě. Komise zastává stejný postoj ke všeobecnému přístupu s výjimkou některých otázek, které jsem výše zdůraznil. Komise vezme zprávu v úvahu při nadcházející a budoucí spolupráci s Ukrajinou.
jménem skupiny PPE-DE. - (PL) Vážený pane předsedající, i když se povolební situace na Ukrajině ještě nestabilizovala, ti, kteří představují demokracii, zvítězili. Tato nová situace je nejen vítězstvím demokracie na Ukrajině, ale i vítězstvům samotné Evropské unie, která podporovala tento druh aktivity. Nyní v zájmu Ukrajiny, jejích občanů a Evropské unie musíme upevňovat všechno, čeho se s obrovskými obtížemi na Ukrajině dosáhlo. Povolební rozhodnutí musí udělat samotní občané Ukrajiny, my jí však můžeme pomoci a současně tím pomoci sami sobě.
Plně podporuji zprávu, kterou vypracoval pan Zaleski a blahopřeji mu k vypracování takového dokumentu. Pro nastolení stability na Ukrajině stejně jako pro prospěch celé Evropské unie jsou nejdůležitější tři oblasti.
První je spolupráce v oblasti energie, která je velmi důležitá pro obě dvě strany. Významným krokem je naše zapojení se do financování ropovodů, které jsou v mnoha případech ve velmi špatném stavu, stejně jako do financování nových ropovodů jako například Odesa - Brody - Gdaňsk, investice do elektrické energie a podpora energetické účinnosti. Můžeme nabídnout své vlastní technologie, vytvořit společný kapitál na zlepšení energetické účinnosti na Ukrajině, a tím pomoci své vlastní energetické bezpečnosti. A na závěr pochopitelně zvýšení bezpečnosti jaderné elektrárny na Ukrajině, což je velmi důležité pro Evropu.
Druhou oblastí je vědecká spolupráce. Ukrajina dosáhla v tomto směru významných úspěchů. Stojí za to využívat je. Navíc, výměny studentů a vědeckých pracovníků, které by mohly zmírnit jejich nedostatek v Evropské unii, kde nám v současnosti chybí sedm set tisíc vědeckých pracovníků. Měli bychom mít na mysli, že nejistější a nejrychlejší způsob spolupráce představují: věda, vzdělávací instituce a studenti.
Třetí oblastí je spolupráce mezi místní a regionální vládou. Naše města v EU mají v tomto směru co nabídnout. Mohli bychom na Ukrajině pomáhat při vytváření demokracie na úrovni místních vlád, což se na Ukrajině už velmi dlouho nestalo.
To vše by se mělo stát součástí dlouhodobého cíle především ve formě asociační dohody s Ukrajinou. Nezáleží na tom, zda to bude trvat 10 nebo 20 let. Stojí však zato dát Ukrajině takovou příležitost. Pomůže to obyvatelům Ukrajiny a i celé Evropské unii.
jménem skupiny PSE. - (DE) Vážený pane předsedající, dnes odpoledne jsme na plenárním zasedání diskutovali o Evropské politice sousedství. Evropská komise po dalším kole rozšíření v roce 2004 navrhla vybudování jednotné strategie vůči novým sousedům Unie. Evropská politika sousedství vytvořila zvláštní vazby s okruhem zemí se stejnými základními hodnotami a cíli, jako má EU.
Náš soused Ukrajina je pevnou součástí Evropské politiky sousedství. Uvědomujeme si mimořádnou geopolitickou a komerční důležitost Ukrajiny jako přirozeného mostu mezi Evropskou unií na jedné straně a Ruskem a střední Asií na straně druhé. Dnes je EU hlavním obchodním partnerem Ukrajiny; do roku 2006 dosáhl objem obchodu mezi Ukrajinou a členskými státy EU 26,6 miliard EUR.
V Evropské unii uznáváme obrovské snahy, k nimž na Ukrajině došlo v průběhu posledních let. Bývalé centrálně řízené hospodářství se rozvinulo v účinné tržně orientované hospodářství. Podle zprávy Organizace pro hospodářskou spolupráci a rozvoj OECD hospodářský růst na Ukrajině v období od roku 2000 do 2006 dosáhl přibližně 7,6 %. Je to obrovský úspěch.
V únoru 2007 jsme zahájili jednání o nové dohodě o partnerství a přidružení mezi Ukrajinou a EU. Snahy Ukrajina stát se členům EU a NATO jsou také dobře zdokumentovány. Z důvodů hospodářské a tržní politiky je členství ve Světové obchodní organizaci momentálně nejdůležitějším cílem Ukrajiny. Předpokládáme, že členství ve WTO bude schváleno pravděpodobně koncem tohoto roku. Členství Ukrajiny by potom výrazně rozšířilo rozsah spolupráce mezi EU a Ukrajinou a připravilo cestu pro jednání o vytvoření zóny volného obchodu v rámci Evropské politiky sousedství.
Obnova stavů tuňáka obecného ve východním Atlantiku a Středozemním moři (rozprava)
Dalším bodem jednání je zpráva, kterou předkládá Iles Braghetto, jménem Výboru pro rybolov, o návrhu nařízení Rady o stanovení víceletého plánu obnovy tuňáka obecného ve východním Atlantiku a Středozemním moři - C6-0110/2007 -.
člen Komise. - Vážený pane předsedající, nejprve bych rád vyjádřil dík zpravodaji, panu Braghettovi, a Výboru pro rybolov za tuto zprávu, která se zabývá otázkou plánu obnovy stavů tuňáka obecného.
Tuňák obecný ve východním Atlantiku a Středozemním moři je pro Společenství klíčovým druhem. Jak potvrdily vědecké poznatky, populacím tuňáka obecného nyní hrozí riziko zničení. Všechny státy, které se na tomto rybolovu podílejí, souhlasily s potřebou naléhavých opatření v zájmu zajištění trvalé udržitelnosti stavů tuňáka obecného a rybolovu.
Jsem přesvědčen, že plán obnovy, který přijala Mezinárodní komise pro ochranu tuňáků v roce 2006, představuje realistickou příležitost na postupnou obnovu populací tuňáka obecného v Atlantiku, pokud se bude plně respektovat. Proto je na úrovni Společenství bezodkladně potřebné přijmout rozhodující a účinná opatření. Rychlost realizace plánu obnovy Mezinárodní Komise pro ochranu tuňáků v Atlantiku je absolutně nezbytná z důvodů jejich ochrany a ochrany důvěryhodnosti politiky společného rybolovu, stejně jako pro důvěryhodnost samotných rybářů EU. Cílem je dosáhnout, aby byl návrh přijat na listopadovém zasedání Rady.
V průběhu jednání, která se konala v souvislosti s přípravami Rady, byly do původního návrhu vloženy mnohé změny, některé z nich jsou neseny stejným duchem jako vámi předložené pozměňovací návrhy. Jsem si jistý, že se shodneme, že je naléhavě třeba přijmout tato opatření k odstranění nadměrného rybolovu a na zajištění přísného dodržování opatření Mezinárodní konference na ochranu tuňáků v Atlantiku s cílem dostat stavy tuňáka obecného na dlouhodobě udržitelnou úroveň. To zároveň zlepší i výnosy rybolovu z dlouhodobého hlediska. Kromě užitku pro toto odvětví existuje i mezinárodní politický závazek, který jsme povinni splnit.
Vrátím se nyní zpět ke zprávě. Oceňuji názory Výboru pro rybolov, že je třeba, aby Společenství řešilo nadměrnou činnost svých rybářských lodí, a ztotožňuji se s nimi. Komise rovněž zastává názor, že roční plán rybolovu je účinným nástrojem zabránění nadměrnému rybolovu z důvodu nadměrné kapacity lodí Společenství.
V této souvislosti Komise může přijmout pozměňovací návrhy 1, 2, 7 a 8, týkající se vytvoření ročních plánů rybolovu, s cílem zajistit rovnováhu mezi rybolovem lodí Společenství a kvótami. Příslušné ustanovení v této otázce bylo představeno v kompromisním textu předsednictví.
Komise kromě toho žádá dotčené členské státy, aby zahrnuly do svých operačních plánů snížení své rybolovné kapacity, buď formou dočasného zastavení rybolovu, nebo vyřazení některých lodí, s cílem zajistit, že jejich kvóty na rok 2008 a na následující léta budou plně respektovány. Uznávám, že žádáme od průmyslu, aby přinesl velké oběti, jsou však nezbytné, aby se zajistila dlouhodobá udržitelnost tohoto rybolovu, lodí a pobřežních společenství. Buď krátkodobá oběť, nebo zánik stavu.
Kromě toho s vámi plně souhlasím, že s cílem zmírnit sociálně-hospodářské následky, které vzniknou omezením rybolovné činnosti, je nezbytné zajistit finanční kompenzaci pro průmysl. Do kompromisního textu předsednictví bylo vloženo i ustanovení o souvisejících opatřeních financování v souladu s pozměňovacím návrhem 5. Uvědomuji si, že existují další obavy. Jsem si vědom řady z těchto obav a vím, že je třeba se jimi zabývat.
So ohledem na pozměňovací návrh 3 mi dovolte nejprve říci, že si velmi dobře uvědomuji, že počet klecí na výkrm tuňáka od roku 1990 výrazně vzrostl a že jejich kapacita přesahuje celkové množství dostupného celkového povoleného výlovu.
Komise ICCAT nyní přijala přísná nařízení s cílem zajistit trvale udržitelný rozvoj chovných činností týkajících se tuňáka obecného. Dalším krokem bude regulování počtu farem. Komise plně podporuje přijetí doporučení o kapacitě, které v červenci 2007 předložila pracovní skupina komise ICCAT.
V tomto doporučení se navrhuje zavádění zmrazení kapacity lodního rybolovu tuňáka obecného. Je třeba, abychom počkali na závěrečné výsledky rozpravy komise ICCAT, která se koná tento týden v Antalyi. Proto nemůže Komise v této fázi přijmout pozměňovací návrh týkající se omezení rybolovné kapacity.
Pokud jde o výjimky týkající se oblastí rybolovu a stanovené minimální velikosti, rád bych vám připomněl souvislosti, v rámci kterých je komise ICCAT přijala. Všechny smluvní strany se dohodly na tom, že tyto výjimky budou součástí balíku plánu obnovy. Tyto výjimky byly uděleny lodím rybařícím v malém rozsahu a pro některé sezónní lodě, neboť jejich vliv na výlov je nepatrný. Kromě toho tyto výjimky zahrnují soubor přísných podmínek, jako je omezený počet plavidel, omezené výlovy a vymezené přístavy. Plán obnovy se tedy může v roce 2008 zrevidovat na základě nových vědeckých poznatků nebo slabých stránek odhalených v jeho realizaci.
V této fázi má Společenství povinnost zajistit, aby byl plán obnovy zapracovaný do právních předpisů Společenství s cílem zajistit jeho úplnou realizaci. V této souvislosti nemohu přijmout pozměňovací návrhy Parlamentu o zrušení výjimek, což znamená pozměňovací návrhy 4 a 6, nebo pozměňovací návrhy 12 a 13 o změně plánu, úpravě kvót ES a zavedení nového systému plateb. Tyto pozměňovací návrhy nejsou v souladu s plány obnovy schválenými komisí ICCAT a s pravidly komise ICCAT týkajícími se plateb.
Podobně nemohu přijmout pozměňovací návrh 10 týkající se pastí, neboť návrh neobsahuje opatření na řešení této otázky. Poprvé plán obnovy reguluje činnost pastí a to v budoucnosti umožní vyhodnocování vlivu této rybolovné činnosti na stavy ryb.
Pokud jde o pozměňovací návrhy 9 a 11 související s harmonizací sankcí a možné uzavření vnitrostátního rybolovu členského státu, pokud nebude dodržovat povinnosti informování, dovolte mi říci, že i když plně chápeme a souhlasíme s myšlenkou tohoto návrhu, nemůžeme přijmout pozměňovací návrh v tomto kontextu, neboť návrh neobsahuje opatření, která by tuto otázku řešila. Otázkou je jedna ze všeobecných politik a Komise ji přezkoumá v nadcházející reformě v roce 2008 týkající se kontrolního rámce společné politiky v oblasti rybolovu.
Dokumentování a předávání informací Komisi ve stanovených lhůtách považuji za rozhodující prvek úspěchu plánu obnovy stavů tuňáka obecného a je to nezbytné i proto, abychom mohli monitorovat uplatňování kvót EU v reálném čase. Komise proto zahájila postup pro porušení předpisů proti všem sedmi členským státům, které se podílejí na rybolovu tuňáka obecného, za nedostatky v předávání informací.
Dovolte mi na závěr říci, že máme velké obavy týkající se překračování kvót některými členskými státy, což snižuje důvěryhodnost Společenství na mezinárodní úrovni a ohrožuje úspěch obnovy stavů tuňáka obecného.
Na zasedání výboru pro dodržování kvót, které se uskutečnilo v Antalyi 8. a 9. listopadu, kritizovaly smluvní strany, zejména Spojené státy a Kanada, nedostatečné dodržování pravidel komise ICCAT. Jak se očekávalo, Evropské společenství bylo ostře kritizováno za překračování celkových povolených odlovů v roce 2007.
Smluvní strany zároveň uznaly těžkosti, které mají lodě Evropského společenství v přizpůsobování se situaci plánu obnovy stavů, který vstoupil v platnost v roce 2007, a přivítaly návrh Evropského společenství o specifickém režimu plateb. Výbor pro dodržování kvót přijal na základě návrhu ES specifické doporučení týkající se systému plateb za překročení kvóty ES v roce 2007, které dosáhlo 4 440 tun.
V souladu s tímto doporučením bude následkem nadměrného výlovu nad kvótu Evropského společenství v roce 2007 snížena roční kvóta na období let 2009 až 2011 o 1 480 tun ročně.
Kromě toho výbor pro dodržování kvót souhlasil, že údaj pro Evropské společenství byl předběžný a může se přezkoumat a případně upravit na základě probíhajících výzkumů. Toto nařízení schválí komise ICCAT na svém plenárním zasedání 18. listopadu.
Navzdory tomu musíme znovu ujistit smluvní strany ICCAT, že Evropské společenství učiní vše, co je v jeho silách, aby zajistilo, že kvóty přidělené plavidlům našich členských států budou příslušnými členskými státy a Evropskou komisí přísně monitorovány s cílem zajistit dodržování kvóty stanovené na rok 2008 a na následující léta.
Po přijetí tohoto nařízení je Komise odhodlána úzce spolupracovat s členskými státy, aby zajistila a úzce monitorovala úplnou realizaci plánu obnovy stavů tuňáka obecného. Aktivní úlohu bude rovněž sehrávat Evropská agentura pro dozor nad rybolovem. Agentura začala s přípravnou prací pro koordinaci kontrolních a inspekčních činností členských států s cílem, aby se všechno zrealizovalo pro sezónu tuňáka obecného na rok 2008.
zpravodaj. - (IT) Vážený pane předsedající, vážený pane komisaři, dámy a pánové, účelem opatření obnovy stavů tuňáka obecného Evropské komise navrženým ICCAT je reagovat na obavy vědců týkající se kritické úrovně stavů zapříčiněné nadměrným rybolovem.
Plán byl mnoha způsoby kritizován, což ilustruje skutečnost, že vědečtí odborníci a rybáři mají rozdílné názory týkající se potřeby ochrany stavů. Představuje však odpovídající reakci na potřeby, které nastaly, a přináší s sebou výrazné snížení kvóty výlovu v letech 2006 až 2010 až o 20 %, minimální velikost se zvyšuje na 30 kg, omezují se období rybolovu a přistupuje se ke kontrolním opatřením v boji proti ilegálnímu rybolovu.
Během práce výboru se konkrétně posílily některé prvky plánu o tyto návrhy:
vydat ustanovení a požadovat od členských států předložení rybolovných plánů v souladu s dohodami o rybolovu, a to i v případě stavů ryb, které jsou v dobrém biologickém stavu, neboť jedním z hlavních problémů je kapacita lodí, která přesahuje dostupné kvóty;
zavést rovnováhu v každém členském státě mezi jeho kvótami a kapacitou výkrmu a chovu;
Dalším bodem programu je zpráva, kterou předkládá Alexandru Athanasiu, jménem Výboru pro zaměstnanost a sociální věci, o návrhu nařízení Evropského parlamentu a Rady o čtvrtletní statistice volných pracovních míst ve Společenství - C6-0090/2007 -.
člen Komise. - Vážený pane předsedající, cílem tohoto nařízení je stanovit právní rámec shromažďování čtvrtletní statistiky o volných pracovních místech. Čtvrtletní údaje o volných pracovních místech rozdělené podle hospodářské činnosti potřebuje Komise a Evropská centrální banka pro tvorbu hospodářské a měnové politiky. Umožňují monitorování krátkodobých trendů na trhu práce a pomáhají hodnotit hospodářský cyklus. Z důvodu jejich významu byla tato statistika zařazena do souboru základních evropských hospodářských ukazatelů stanovených ve sdělení Komise Evropskému parlamentu a Radě o statistice eurozóny z roku 2002. Čtvrtletní údaje o volných pracovních místech jsou jediným z ukazatelů, pro které ještě nebyl vyvinut právní základ. Navrhovaný právní akt poskytne mechanismus na garantování harmonizovaného souboru včasných údajů o volných pracovních místech ve všech členských státech.
Vím, že o několika záležitostech, které řeší tento právní akt navrhovaný Komisí, se vedla rozprava a že bylo přijato několik změn. Pozměňovací návrhy navrhované ve zprávě Parlamentu zahrnují změny zavedené Radou a text, který máte dnes před sebou ke schválení, odráží kompromis dosažený mezi třemi zúčastněnými orgány - Evropskou komisí, Radou a Evropským parlamentem. Mezi těmito třemi orgány existuje rovněž shoda, že právní předpisy by měly vstoupit v platnost co nejdříve. To otevírá cestu přijetí nařízení v prvním čtení. Jsem vděčný zpravodaji, panu Athanasiovi, za jeho dobrou spolupráci a jeho porozumění týkající se této záležitosti.
zpravodaj. - (FR) Vážený pane předsedající, zástupcové Rady a Komise, dámy a pánové, rád bych začal tím, že poděkuji svým kolegům, kteří mě pověřili vypracováním této zprávy, a stínovému zpravodaji za příspěvky.
Ve společnosti, ve které žijeme, se sběr údajů stal jistě důležitým nástrojem analýzy. Údaje o volných pracovních místech se používají nejen jako měřítko stavu hospodářství, ale i k vymezení určitých politik a při jejich tvorbě. V současnosti mají statistiky o volných pracovních místech přímý vliv na finanční trhy. Ratingové agentury očekávají tyto údaje a používají je při přípravě poradenství, které poskytují.
Vážený pane předsedající, statistika je, pokud to tak mohu říci, náročný předmět. Rád bych citoval známý výrok G. O. Ashleyho: "Podobně jako jiné okultní techniky věštění, i statistická metoda má vlastní argot, který je úmyslně vytvořen tak, aby skrýval její metody před laiky." Ve spolupráci na tomto textu ve Výboru pro zaměstnanost a sociální věci jsme se se svými kolegy snažili zdůraznit tři hlediska.
Za prvé, jde o politické hledisko nařízení: další utvrzení, i když v kontextu statistického nástroje jako je tento, ohledně koncepce volného pohybu evropských občanů a jejich bezpodmínečný, neomezený a ničím nekomplikovaný přístup k zaměstnání. Dále je tu sociální hledisko: usnadnit všem lidem v Evropě hledání zaměstnání a přístup k informacím o volných pracovních místech v celé Evropské unii. Nakonec, a za to musíme poděkovat Komisi a Radě, jde o technické hledisko kvality údajů. Máme tu systém, který má harmonizované postupy a účinné aktualizované režimy shromažďování statistických informací, jinými slovy, zlepšený přístup k získávání přesných údajů.
Jak víte, vážený pane předsedající, dámy a pánové, předtím jsme měli jen džentlmenskou dohodu, jinak řečeno dobrovolný základ pro získávání statistických informací. Přesná analýza však závisí na tom, aby byl sběr těchto informací povinný a soudržný. Proto je nařízení lepším právním základem než směrnice, neboť ustanovení nařízení jsou na rozdíl od ustanovení směrnice v celé Unii stejné: členské státy nemají pravomoc uplatňovat je neúplně nebo selektivně a nemají na výběr, pokud jde o metody prosazování stanovených cílů.
Jedním z cílů lisabonské strategie je přivést na trh práce více lidí a zároveň je třeba vytvořit více pracovních míst, a tím potřebu nejlepšího možného systému informací o nabídce a poptávce po pracovní síle. Kvalita informací může být klíčem k úspěchu a my všichni dnes víme, že informace jsou moc. To se uplatňuje v hospodářství stejně jako všude jinde, a proto bylo potřebné vyvinout a zveřejnit strukturální ukazatele volných pracovních míst schopné měřit, jak úzký je trh práce a kde se nacházejí nedostatky schopností.
Komise a Evropská centrální banka také potřebuje čtvrtletní údaje o volných pracovních místech s cílem monitorovat pohyb v počtu volných pracovních míst v jednotlivých odvětvích hospodářství. Čísla o volných pracovních místech jsou součástí souboru hlavních evropských hospodářských ukazatelů a jsou potřebná na vyhodnocení převládajících podmínek na trhu práce EU a v rámci eurozóny podle akčního plánu EMU.
Vážený pane předsedající, zakončím citací Abbého Pierra, který řekl, že většina politiků zná chudobu jen ze statistik a nad statistikami nikdo nepláče. Neměli bychom být nuceni přesvědčovat někoho o potřebě technicky účinnějšího mechanismu na shromažďování všech potřebných statistických údajů. Jako politici můžeme dělat svou práci tak, že lidem usnadníme hledání udržitelného zaměstnání. Tyto statistiky nám umožní jejich úsilí ulehčit.
jménem skupiny PPE-DE. - (PT) Vážený pane předsedající, vážený pane komisaři, dámy a pánové, nejdříve bych rád poděkoval zpravodaji, panu Athanasiovi, s nímž jsem se měl příležitost několikrát v posledních měsících setkat a který nyní předkládá výsledky toho, co považuji za kvalitní práci.
Sledoval jsem obsah zprávy, o které dnes diskutujeme, a jednání s Komisí a Radou od června tohoto roku, a jménem PPE-DE mohu nyní bezpečně říci, že byl vytvořen kvalitní a velmi rozumný kompromisní dokument. Pokud by Parlament přijal pozměňovací návrhy k návrhu Komise na tomto plenárním zasedání, jak doufám, víme, že Rada se už vyjádřila, že rovněž přijme stejný pozměňovací návrh nařízení.
Věřím, že se tato zpráva stane užitečným nástrojem určení těch odvětví a regionů EU, ve kterých jsou potřební pracovníci, a tím i nástrojem získávání zdrojů a lepšího řízení odborné přípravy. Chtěl bych také upozornit na to, co je podle mě důležitým hlediskem: obsah této zprávy nepředstavuje větší byrokratickou zátěž nebo více zbytečných právních předpisů, neboť ve svém současném znění se vyhýbá zdvojování iniciativ a zahrnutí nástrojů, které už fungují.
Přitom zpráva představuje i dobrý kompromis mezi potřebou poskytovat informace pro statistické účely a potřebou zajistit, aby podniky, zejména malé a střední, nebyly přetěžovány zbytečnými byrokratickými postupy.
Proto věřím, že byly splněny všechny podmínky k tomu, aby bylo nařízení přijato hned v prvním čtení, což tomuto Parlamentu doporučuji.
jménem skupiny PSE. - Vážený pane předsedající, protože mám dnes večer k dispozici celé čtyři minuty, což je o 400 % více, než mám k dispozici obvykle, musím se vyvarovat pokušení být příliš mnohomluvný. Doufám tedy, že se to podaří.
Navzdory výlučně technické povaze tohoto navrhovaného nařízení by se neměla podceňovat jeho hodnota pro Evropu a členské státy. Znovuzavedením lisabonské agendy pro více a lepších pracovních míst z roku 2005 vzniká potřeba přesné, včasné a srovnatelné statistiky o volných pracovních místech v Evropě podle regionu a hospodářské činnosti. Je to velmi důležité, pokud máme plánovat potřeby trhu práce a potřeby těch, kteří na trh práce vstupují.
Vítám skutečnost, že v tomto případě jednáme o nařízení a nikoli o směrnici, neboť zajišťuje po svém schválení rychlejší zavedení. A, samozřejmě, je přímo a stejně platné pro všechny členské státy, a proto nejsou pravděpodobné odlišné definice nebo výklady v jednotlivých členských státech. Není například potřeba jejich provádění ve vnitrostátních právních předpisech, a tím se předchází těmto druhům zpoždění.
Nařízení je výborným příkladem toho, jak může EU přidat hodnotu práci členských států, které by se jinak nedosáhlo, kdyby pracovaly samostatně nebo i společně. Navzdory tomu trvalo dva roky, než tento právní předpis dospěl do této fáze, a proto doufám, že dosáhne dohody s Radou a že bude schválen v této etapě prvního čtení.
Vím, že v Irsku neposkytujeme údaje o volných pracovních místech, ale práce ústředního statistického úřadu je ve vývoji. Ústřední statistický úřad (CSO) je velmi uznávaný a doufáme, že přibližně do roka bude Irsko schopné se plně zapojit do systému.
Rovněž vítám návrh zahrnout i osobní služby, volná pracovní místa v zemědělských podnicích atd., zaměstnavatele s méně než 10 zaměstnanci a povahu smlouvy o pracovním poměru. Myslím si, že je to zvláště důležité s ohledem na rostoucí obavy týkající se kauzalizace zaměstnanosti a obav v některých oblastech, které vyplývají ze snahy o flexikuritu.
Doufám, že dokážeme dosáhnout dohody a že umožníme vytvoření společné statistiky v celé Evropské unii.
jménem skupiny ALDE. - Vážený pane předsedající, nejprve bych chtěl blahopřát zpravodaji k jeho vynikající práci na tomto návrhu nařízení o čtvrtletní statistice volných pracovních místech ve Společenství.
Dovolte mi nejprve říci, že vysoce kvalitní, aktuální a relevantní statistiky podporují dobrá politická rozhodnutí. To platí zejména na úrovni EU, kde se zabýváme 27 různými zeměmi, které se všechny snaží v tomto zvláštním kontextu dosáhnout lisabonských cílů. K dosažení těchto cílů může být členským státům poskytnuta pomoc s cílem vytvořit více a lepších pracovních míst a to podle mě bude hodno tohoto úsilí.
Plně podporuji myšlenku, že požadované informace mohou být sestaveny samotnými členskými státy podle tohoto nařízení s cílem zajistit porovnatelnost údajů, stále však potřebujeme, aby Komise koordinovala harmonizaci statistických informací. V této souvislosti jsem přesvědčen, že potřebujeme nařízení a nikoli směrnici, ale že navrhované nařízení představuje potřebné minimum k dosažení našich cílů a nejde nad tento rámec.
V této souvislosti si myslím, že není potřebné jít nad tento rámec, i když musím říct, že mě zvláště těší, že žádáme členské státy, aby posílaly informace o službách osobní péče, domácích činnostech a činnostech sociální práce bez ubytování. Tyto informace mají obrovský význam z důvodu rostoucího počtu poskytovatelů péče v EU. Stárnutí našeho obyvatelstva je zásadní demografickou výzvou a péče je důležitým prvkem řešení této výzvy. Ti z nás, kteří mají to štěstí, že budou dlouho žít, budou pravděpodobně potřebovat péči nějakého druhu a to je určitě rostoucí trh pro pracovní příležitosti v rámci EU. I když většina práce spojená s péčí je neplacená a většina také neplacená zůstane, možnosti zaměstnání v této oblasti porostou. Proto potřebujeme spolehlivé, dobré statistiky s cílem připravit se na vyrovnání se s péčí vyplývající z demografické výzvy.
Na závěr, jak jsem již uvedl, v celkovém nebo globálním kontextu: vysoce kvalitní, relevantní, včasné, srovnatelné a soudržné informace jsou mimořádně cenným nástrojem při tvorbě dobré politiky samozřejmě za předpokladu, že my jako politici tyto informace používáme.
jménem skupiny UEN. - (PL) Vážený pane předsedající, zavádění lisabonské agendy, pokud jde o nárůst počtu vysoce kvalitních pracovních míst, si vyžaduje určité nástroje. Jeden z nich poskytují čtvrtletní statistiky o volných pracovních místech ve Společenství. Eurostat musí mít právní základ pro sběr údajů o volných pracovních místech. Nepsaná dohoda není dostatečná a nezaručuje srovnatelnost a úplnost údajů.
Dalším bodem programu je rozprava o ústním dotazu pana Giuseppe Garganiho jménem Výboru pro právní záležitosti o dalším postupu v návaznosti na usnesení EP o kolektivní přeshraniční správě autorského práva (zpráva Lévaiové - B6-0381/2007) adresovaným Komisi.
Vážený pane předsedající, dámy a pánové, 13. března 2007 přijal Evropský parlament na plenárním zasedání usnesení k doporučení Komise ze dne 18. října 2005 o kolektivní přeshraniční správě autorského práva a práv s ním souvisejících pro zákonné on-line hudební služby.
V tomto usnesení Parlament vyzval Komisi, aby objasnila, že usnesení z roku 2005 se uplatňuje výhradně na on-line prodej prodeje hudebních nahrávek, a aby co nejdříve po konzultaci se zainteresovanými stranami předložila návrh pružné rámcové směrnice, kterou má přijmout Parlament a Rada v rámci postupu spolurozhodování o kolektivní přeshraniční správě autorského práva a práv s ním souvisejících pro zákonné on-line hudební služby, a brala při tom v úvahu specifičnost digitální éry a ochraňovala evropskou kulturní rozmanitost.
Parlament také zdůraznil, že navrhovaná směrnice by v žádném případě neměla poškozovat konkurenceschopnost tvůrčích podniků, účinnost služeb poskytovaných kolektivními správci práv nebo konkurenceschopnost podniků zaměřených na uživatele, zejména malé nositele práv a uživatele, a že by měla na druhé straně zaručit nositelům práv vysoký stupeň ochrany a rovného zacházení; zaručit, aby měla zákonná ustanovení skutečný, významný a přiměřený dopad na účinnou ochranu všech kategorií nositelů práv; zdůrazňovat využívání alternativního řešení sporů; zajistit demokratické, transparentní a odpovědné řízení kolektivních správců práv; podpořit kreativitu a kulturní rozmanitost; dovolit pouze spravedlivou a kontrolovanou soutěž bez územních omezení, ale s nezbytnými a vhodnými kvalitativními kritérii; zohlednit zájmy uživatelů a trhu; odpovídajícím způsobem uspokojit budoucí potřeby efektivního on-line trhu a podpořit rozvoj zákonných on-line hudebních služeb.
Dnes se Evropský parlament ptá Komise, jaké kroky podnikla ve smyslu požadavků tohoto usnesení.
člen Komise. - Vážený pane předsedající, rád bych poděkoval Evropskému parlamentu za projevený zájem týkající se přeshraniční správy autorského práva a doporučení o on-line hudebních službách z roku 2005. Cílem tohoto doporučení Komise z roku 2005 o on-line hudebních službách je umožnit hudebnímu trhu v Evropě rozvoj v digitálním prostředí. Jeho cílem je vytvořit rámec, ve kterém se vytvoří nejlepší nový on-line model poskytování licencí k hudebním dílům na základě vzájemných dohod jednotlivých subjektů na trhu. To by mělo umožnit autorům, skladatelům a hudebním vydavatelstvím získat spravedlivý podíl na distribuci svých on-line děl.
Doporučení nepředepisuje žádný konkrétní model EU poskytování licencí a zavádění jeho zásad se ponechává na trhu. Přesně dva roky od schválení doporučení Komise posuzuje vývoj on-line postupů poskytování licencí v hudebním odvětví v Evropě. Zainteresované strany jsou vyzývány, aby předložily připomínky ke vznikajícím trendům v poskytování licencí k 1. červenci 2007. Komise obdržela 88 odpovědí od zúčastněných stran, jako jsou organizace kolektivních správců, autoři, tvůrci a uživatelé hudby v členských státech. Jejich přezkum stále probíhá. Až po hloubkovém přezkoumání Komise posoudí další opatření na úrovni politik o provozu on-line organizací kolektivní správy. Z dosud analyzovaných výsledků vyplývá, že většina zúčastněných stran nevidí potřebu pro rámcové směrnice a dávají přednost tržnímu řešení před regulačními zásahy.
V souvislosti s otázkou, zda je doporučení z roku 2005 omezeno na on-line prodej některých nahrávek, by Komise ráda poznamenala, že zásady o transparentnosti a správě stanovené v doporučení by se neměly omezovat na on-line prodej hudby a měly by se vztahovat na všechny činnosti organizací kolektivní správy.
Závěrem se domnívám, že vydávání zákonů na podporu nějakého konkrétního modelu poskytování licencí se při proměnlivosti on-line trhu s hudbou jeví jako unáhlené. Komise bude sledovat vývoj a informovat o něm Parlament a Radu, jak předpokládá doporučení. Veškerá další opatření, pokud budou potřebná, budou úzce koordinována s Evropským parlamentem a Radou.
jménem skupiny PPE-DE. - (EL) Vážený pane předsedající, Evropský parlament 13. března 2007 schválil usnesení o kolektivní přeshraniční zprávě autorských práv.
Parlament ve svém usnesení vyzývá Komisi, aby co nejdříve předložila návrh rámcové směrnice, kterou se řídí kolektivní přeshraniční správa autorského práva a práv s ním souvisejících pro zákonné on-line hudební služby. Rovněž vyzval Komisi, aby objasnila, zda se doporučení z roku 2005 v této oblasti vztahuje výhradně na on-line prodej hudebních nahrávek.
Může Komise informovat Parlament o opatřeních, která doposud podnikla v reakci na žádost Parlamentu?
Může Komise informovat Parlament, zda se řídí stejnými hlavními směry a pokyny vydanými předsedou Barrossem o jednotném, demokratickém, rychlém vývoji sjednocené Evropy? Kdy začne Komise respektovat procesní pravidla Parlamentu a stanovisko schválené většinou jejích 785 poslanců?
Usnesení ze dne 13. března odráží jasné stanovisko Evropského parlamentu o kolektivní přeshraniční správě autorského práva. Doporučení Komise bylo prvním krokem směrem k budoucí správě různých postupů v 27 členských státech. Jménem Výboru pro kulturu a vzdělávání, který je podle mého názoru příslušným výborem, jsem podporoval význam zajištění rovného zacházení se všemi držiteli práv, ať už jde o spisovatele, skladatele, vydavatele, producenty nahrávek nebo účinkující.
Jinak řečeno, tato otázka se týká milionů držitelů práv v celé Evropě. Situace v současnosti, pokud jde o on-line služby, není považována pro uživatele práv ani pro držitele práv za dostatečně efektivní. Proto jsme se všichni snažili představit Komisi a Radě návrhy, o kterých věříme, že přinesou změnu k lepšímu v kolektivní správě autorských práv.
Úzká spolupráce mezi správci práv musí být zachována ku prospěchu všech stran. Pirátství je největším problémem, kterému dnes čelí hudební průmysl. Tři důvody pro šíření pirátství v mezinárodním měřítku jsou technologická zařízení na nízkonákladové ilegální kopírování, nepříznivé hospodářské podmínky a šíření po internetu.
Všichni musíme mít na paměti, že šíření hudebního pirátství má největší vliv na malé země, ve kterých je hudební průmysl zejména místní a regionální povahy. Konkrétně, pirátství umožňuje úbytek legálního trhu s hudbou a jeho výsledkem je pokles oprávněného prodeje; ovlivňuje proto životaschopnost vnitrostátního průmyslu hudebních nahrávek.
Pirátství jistě způsobuje ztráty autorských práv skladatelů a textařů písní, ale rovněž obírá stát o daň z příjmu a DPH. Boj proti pirátství se proto musí zahrnout do hlavních cílů Komise v případném legislativním návrhu o kolektivní správě autorského práva.
Proto bych rád vyzval Komisi, aby co nejdříve podnikla opatření ve smyslu žádosti Parlamentu a předložila návrh rámcové směrnice s cílem regulovat kolektivní přeshraniční správu autorského práva.
Nakonec, jak jsem vždy říkal, hudba není zboží a je povinností nás všech chránit a posilovat tvořivost v Evropě. Směrnice, která s největší pravděpodobností nevstoupí v platnost do roku 2010, je pohromou pro miliony umělců v EU.
jménem skupiny PSE. - (HU) Velmi pěkně vám děkuji. Ráda bych zdůraznila, že jde o mimořádně důležitou oblast, neboť příjem ze zboží a služeb chráněných autorským právem a s ním souvisejícími právy se podílí na HDP Evropské unie 5 - 7 %. To ukazuje význam toho, aby byla také práva přiměřeně spravována.
Jak víte, Evropská komise v roce 2005 přijala doporučení o přeshraniční správě pro zákonné on-line hudební služby. V té době komisař McCreevy popsal toto nařízení jako "nástroj měkké právní úpravy, který poskytuje trhu příležitost vyvíjet se správným směrem".
Nařízení má dalekosáhlé důsledky pro trh s autorskými právy a mnoho subjektů na trhu už na jeho základě jedná. Jednoznačně překračuje interpretaci a doplnění stávajících pravidel a jeho vliv má všechny vlastnosti plné regulační iniciativy.
V souvislosti s tímto doporučením se objevila řada obav včetně toho, že by mohlo mít za následek nekontrolovatelnou hospodářskou soutěž a že tržní síly by se soustředily v rukou několika velkých společností správců a vytvořily by se monopoly. To je právě důvod, proč jsem si myslela, že bych měla udělat doporučení ve zprávě z vlastní iniciativy, aby byl on-line hudební trh regulován jiným způsobem.
Doporučení, které přijala Komise, zbavilo Evropský parlament a členské státy příležitosti významným způsobem ovlivnit změny týkající se hospodářské soutěže a kulturní rozmanitosti v Evropě.
Právě z tohoto důvodu jsem mohla získat podporu celého Parlamentu a všech politických stran pro svou zprávu, abychom využili rozhodovacího trojúhelníku tak, aby Parlament nemohl být vynechán z právní úpravy týkající se tak důležité oblasti, a doporučila jsem, aby Komise navrhla rámcovou směrnici.
Podle mého názoru musí tato směrnice splňovat tyto požadavky: musí zaručovat držitelům práv vysokou úroveň ochrany a rovného zacházení. Musí vycházet ze solidarity a přiměřené, spravedlivé rovnováhy mezi nositeli práv v rámci správcovských společností. Musí zajistit demokratické, transparentní a odpovědné řízení správcovských společností mezi jiným vytvořením minimálních norem pro organizační struktury, průhlednost, zastupování, pravidla autorského práva týkající se šíření, odpovědnost.
V organizacích správce práv musí být zajištěna úplná transparentnost. Musí se tu podporovat tvořivost a kulturní rozmanitost. Dovolit je možné pouze spravedlivou a kontrolovanou soutěž bez územních omezení, ale s nezbytnými a vhodnými kvalitativními kritérii pro kolektivní správu autorského práva a zachování hodnoty práv.
Uživatelům je třeba zajistit vysoký stupeň právní jistoty a zachovat dostupnost celosvětového repertoáru. Žádáme vás proto, nebo já vás žádám, abyste přemýšleli, zda by na správu této důležité oblasti nebyla potřeba směrnice.
. - Dalším bodem je prohlášení Komise s názvem "Úvahy o postupu EU v nestabilních situacích - činnost ve složitém prostředí pro trvale udržitelný rozvoj, stabilitu a mír".
člen Komise. - (FR) Vážená paní předsedající, dámy a pánové, od července 2007 Komise a portugalské předsednictví společně úzce pracovaly na realizaci procesu přípravy strategičtějším a účinnějším postupem EU v nestabilních situacích v partnerských zemích.
V tomto procesu mají pokračovat další předsednictví. Cílem není označit nebo roztřídit země, ale přizpůsobit jejich nástroje a odpovědi konkrétním situacím. V těchto citlivých situacích vznikají velké překážky snižování chudoby. Institucionální možnosti jsou v takových situacích velmi omezené, jsou poznamenány neschopností států plnit funkce vládní moci, anebo následky přírodních katastrof, násilných konfliktů, anebo nedostatečnou politickou vůlí na straně vlády, pokud jde o rozvojové cíle. V mimořádných případech mohou mít tyto situace vliv za hranicemi země, což ovlivňuje stabilitu regionu, anebo dokonce globální bezpečnost.
Myšlenka nestability není nová, třebaže mezinárodní diskuse je poměrně čerstvá. Dárci, partnerské země a občanská společnost si jsou již dlouho vědomi potřeby vyšší účinnosti ve zvláště nepříznivých situacích s cílem naplnit cíle trvale udržitelného rozvoje.
Každá situace je komplexní a odlišná a vyžaduje přizpůsobenou odpověď, v rámci které sehrávají úlohu diplomatická opatření, humanitární pomoc, rozvojová spolupráce a zásahy v oblasti bezpečnosti a krizového řízení.
K účinnosti odpovědi Evropské unie je zapotřebí dlouhodobého závazku, ale také stanovení jasných cílů při přijímání opatření v zemi, která se nachází v nestabilní situaci. Hlavní zásadou má nadále zůstat rozvoj kapacit a bezpečnost lidí v rámci perspektivy trvale udržitelného rozvoje a snižování chudoby.
Je však třeba vyhýbat se podpoře nestabilních situací, v nichž by utrpěly úspěšné země. Do popředí se proto opět dostávají závazky posílit pomoc. Evropská komise předložila oznámení, v němž navrhuje pragmatický přístup pro Evropskou unii na účinnější postup v náročném prostředí pro trvale udržitelný rozvoj, stabilitu a mír.
Sdělení bylo zasláno všem orgánům Evropské unie. Rada ve složení pro obecné záležitosti 19. a 20. listopadu přijme závěry v této věci. Vyzve Komisi, aby vypracovala zvláštní pracovní plán k realizaci doporučení a prvořadých úkolů předložených ve sdělení, jejichž cílem je účinněji řešit nestabilní situace prostřednictvím podpory úsilí vyvinutého partnerskými zeměmi k vytvoření nebo obnovení nutných podmínek jejich trvale udržitelného rozvoje.
Rok 2008 bude věnován přípravě strategického přístupu Evropské unie k nestabilním situacím. Při tomto procesu je zapotřebí aktivní účast všech orgánů Evropské unie a všech, kteří pracují pro rozvoj v EU a v partnerských zemích.
Komise se velmi zajímá o příspěvek Evropského parlamentu k tomuto tématu a vyzývá jej, aby se aktivně zapojil do diskuse, která by měla umožnit podpořit celkovou strategii postupu v nestabilních situacích a tímto způsobem přispět k vytvoření podmínek pro trvale udržitelný rozvoj, stabilitu, mír a demokratickou vládu.
jménem skupiny PPE-DE. - Vážená paní předsedající, vždy je velmi prospěšné, když je možné o tak důležité otázce diskutovat před kolegy v jednacím sále, kteří si touží vyposlechnout názory Parlamentu na tuto velmi významnou věc. Jsem rovněž velmi vděčný komisaři za to, že uvedl základní pravidla a své názory, když řešíme tuto otázku.
Nestabilita je situace, která má mnoho, mnoho zdrojů. Prvním je, samozřejmě, proces dekolonizace, kdy koloniální mocnosti nakreslily na mapách svévolné čáry, které přeťaly různé druhy vnitřně stabilních funkcí občanské společnosti a rozdělily jednu zemi na dvě či tři, anebo čtyři, bez ohledu na jejich kmenové anebo náboženské celky atd. To způsobilo určitý stupeň nestability.
Dále jde o přirozenou formu nestability, které jsou v současnosti vystaveny národy v nestabilní situaci: země, které často sužují záplavy; malé ostrovní státy, jejichž hospodářství je závislé na jednom druhu výrobku. Další země nejsou pro svou zeměpisnou polohu schopny se udržet, protože Bůh je obdařil velmi malým množstvím hodnot, jiné trpí rozšiřováním pouští a začínají z nich masově odcházet obyvatelé.
Hovoříme o 26 takzvaných státech nacházejících se v nestabilní situaci na světě a většina obyvatelstva světa v nestabilní situaci čelí katastrofálním následkům, v některých případech ne vlastní vinou, ale někdy je příčinou špatné správa anebo vnitřní konflikt, někdy občanské války či diktátoři zodpovědní za genocidu, což byl před několika lety případ Sierra Leone a Libérie.
V současnosti je možné změnit stát v nestabilní situaci z nestabilní na stabilizující se udržitelnou zemi, jak se právě děje v případě Sierra Leone. Vyžaduje to úsilí; je zapotřebí odhodlání; je zapotřebí dlouhodobé odhodlání, jak řekl komisař, k hospodářskému růstu této země. Je zapotřebí odhodlání budovat národ, výraz, který používám záměrně v tomto jednacím sále, protože má země, Spojené království, má s pojmem budování národa dlouhodobé zkušenosti, stejně jako je má Francie a Španělsko a některé další evropské země. Ale je to zcela a naprosto vzdálené poznání jiných velmocí na vzestupu, které nemají, abych to řekl bez obalu, ani ponětí, jak provléci niť uchem jehly, pokud jde o budování národa.
Musíme být schopni napojit se na souhrn historického poznání, které je uloženo ve vědomí evropských národů, abychom pomohli dalším národům, které se na celém světě ujímají vedení v procesu budování národa. Kdybychom tak učinili, a kdyby tak učinil ministerský předseda Blair, myslím, že například situace v Iráku by byla zcela jiná.
Nachází se Irák v nestabilní situaci? Ano, nachází, protože je nestabilní; vláda není zabezpečena; jsou zde potíže s bezpečností. Také další země v Africe se nacházejí ve velmi nestabilní situaci - Súdán, Somálsko, malé ostrovy -, jak jsem již řekl, všechny tyto země se musí seznámit se souhrnem poznatků, které my již máme, a proto mě velmi těší, že jsem mohl dnes ráno zahájit tuto rozpravu.
. - Děkuji vám mnohokrát, pane Devo. Obávám se však, že jste zapomněl na jeden faktor při nestabilitě. Když přijedete do těchto zemí, nestabilita opět začíná.
jménem skupiny PSE. - (FR) Vážená paní předsedající, pane komisaři, dámy a pánové, nejdříve bych chtěl vyjádřit své potěšení z tohoto sdělení, které, jak říkáte, pane komisaři, má opravdu nádech skutečného pragmatismu ze strany Komise, a které nám dnes umožňuje diskutovat o problému, který znepokojuje nejen obyvatele partnerských zemí EU v jižní části světa, ale také naše spoluobčany, kteří se často, a celkem oprávněně, ptají, do jaké míry je rozvojová pomoc Evropské unie účinná.
V tomto konkrétním případě lze základní odkaz našeho usnesení shrnout jednou větou a měl by získat podporu všech, nezávisle na politické příslušnosti. Jde o navržení sestavení zjednodušeného systému spolupráce, který umožňuje Komisi a členským státům poskytovat pomoc, kterou slíbily partnerským zemím sužovaným mimořádně vážnými krizemi, rychleji, než mohou dnes - a nepozastavím se u těchto krizí, protože pan Deva je právě zeširoka vysvětlil. Bez této pomoci by obyvatelstvo těchto zemí ze dne na den sledovalo, jak se jeho šance na přežití ztrácejí. Po schválení této pomoci, což je samo o sobě nemalým úspěchem, může složitost a zdlouhavost současných postupů poskytování evropské pomoci způsobit situace, které jsou ještě dramatičtější a přímo poškozují přijímající obyvatelstvo.
Vezměme si příklad Burundi, malé země, kde jsem předsedal parlamentní pozorovatelské misi při posledních volbách před dvěma lety, a kam se s radostí vracím za několik dní. Evropská unie tam vykonala velmi významný a nevšední kus práce, podpořila volební a institucionální demokratizační proces po více než deseti letech krvavého konfliktu. Jen co se vytvořily instituce a byla zvolena nová demokratická moc, už museli čelit realitě a potřebám obyvatelstva z hlediska zdraví, vzdělání a zemědělství, které bylo třeba přednostně uspokojit.
V těchto odvětvích není nouze o projekty, ale k tomu, aby se uskutečnily, je plně rozhodující evropská pomoc. Nemá rozhodující vliv jen na uspokojení naléhavých potřeb obyvatelstva, ale rovněž umožňuje veřejným orgánům, které se stále nacházejí v nestabilní situaci, aby začaly proces obnovy, bez které hrozí velké riziko, že se země znovu velmi rychle propadne do chaosu. Uplynuly dva roky, pane komisaři, a rozpočtová pomoc oznámená EU stále nepřišla.
To, co platí pro oblast Velkých jezer, platí také pro další oblasti světa. Právě proto musí být, vážená paní předsedající, všechny země na světě, s nimiž Evropská unie spolupracuje a které se nacházejí ve vážné nestabilní situaci, vzhledem k jasnému vymezení podmínek, které musí splnit, aby byly schopny přijmout pomoc, schopny spolehnout se na výhradní systém, který zajišťuje rychlý a účinný zásah.
jménem skupiny UEN. - (PL) Vážená paní předsedající, těší mě, že se mohu ujmout slova po takových výjimečných odbornících a znalcích, kteří se dlouhá léta zabývají tímto tématem, a počítám mezi ně také vás, paní předsedající.
Chtěl bych upozornit na problém zvyšujícího se počtu států uznaných za nestabilní. Za šest let se tento počet takřka zdvojnásobil ze 14 na 26, proto jde opravdu o skutečný problém, který představuje čím dál větší výzvu pro Evropskou unii.
Chci zdůraznit, že více než polovina těchto nestabilních států se nachází v subsaharské Africe, což zdůrazňuje potřebu, abychom věnovali zvláštní pozornost této oblasti Afriky, této oblasti světa.
Rovněž se domnívám, že je třeba vyslovit rázně slova o potřebě budování autority vlád v těchto zemích. Africká unie právem zdůrazňuje, že problém obnovy je také politickou otázkou, možná více než technickou otázkou. Vzhledem k tomu představují mechanismy demokracie a transparentnosti základní otázky.
Plně souhlasím s panem Hutchinsonem, který hovořil přede mnou, že je zapotřebí zjednodušit postupy, aby naše pomoc mohla být rychlejší a reálnější.
Vážená paní předsedající, také já upřímně vítám skutečnost, že se Parlament dnes zabývá tímto tématem, protože navzdory tomu, že chybí důkladná legislativní definice státu v nestabilní situaci, známe mnoho případů, které, na základě zkušeností, patří do této kategorie. Dnes odpoledne například, kromě jiných záležitostí, diskutujeme o případu Somálska.
. - Dalším bodem jednání je zpráva paní Elizabeth Lynneové, jménem Výboru pro zaměstnanost a sociální věci, o hodnocení sociální reality.
zpravodajka. - Vážená paní předsedající, ráda bych úvodem poděkovala stínovým zpravodajům. To, že ke zprávě takového rozsahu nepřišly žádné pozměňovací návrhy na plenárním zasedání naznačuje, že jde skutečně o zprávu Výboru pro zaměstnanost a sociální věci, na kterou můžeme být všichni hrdí. Ráda bych rovněž poděkovala Komisi za úzkou spolupráci a portugalskému předsednictví za to, že sociální politiku určilo za svou prioritu.
V Evropě čelíme obrovské výzvě. Tato výzva je jednou z ctností. Jde o ztracenou schopnost, neschopnost žít život bez dobročinnosti jiných a život bez diskriminace, chudoby a sociálního vyloučení.
Náš cíl je jasný: chceme rozšířit možnosti, aby nikdo, bez ohledu na zázemí anebo okolnosti, nezůstal vzadu. Vizí Evropy musí být svoboda a příležitost pro všechny, zvyšování možností a podnětů k práci, a zároveň posílení sítě zabezpečení pro ty, kteří nejsou schopni pracovat.
Skutečnost v roce 2007 je mrazivá: 72 milionů evropských občanů nadále žije v chudobě; 8 % všech lidí v Evropské unii v současnosti trpí chudobou navzdory tomu, že jsou zaměstnáni. To jsou skutečně otřesná čísla. Ale co vlastně znamenají? Znamenají, že každý šestý občan v současnosti žije pod hranicí chudoby - každý šestý! Kdo by tomu uvěřil, že je to možné v roce 2007! Padesát let po Římské smlouvě, po 50 letech hospodářského růstu 10 % lidí žije v domácnostech, kde nikdo nepracuje! Navzdory všemu chudoba zůstává jedním z největších sociálních problémů, kterým Evropa čelí, a snižování sociálního vyloučení musí být ústředním bodem našich politik.
V některých oblastech se nám daří, ale položme si ruku na srdce: většinou úspěšní nejsme. Propast mezi bohatými a chudými se v mnoha členských státech EU zvětšuje. Odstranění chudoby související s příjmy musí být i nadále prioritou členských států, ale na každého šestého, který žije ve finanční chudobě, připadají mnozí další, kteří jsou vyloučeni ze společnosti z jiných důvodů. Musíme uznat, že mnohé rodiny - ba i mnozí jednotlivci - zažívají také složitější problémy, než je jen nízký příjem. Překážky příležitostí jsou složité. Včasný zásah je důležitější než cokoli jiného. Prevence je, samozřejmě, lepší než léčba.
Ve Spojeném království víme, že u dcery mladistvé matky je trojnásobně vyšší pravděpodobnost, že se rovněž stane matkou v mladistvém věku; víme, že u synů odsouzeného otce je více než čtyřikrát vyšší riziko, že budou obžalováni z trestného činu, než u těch, jejichž otec nebyl odsouzen. V mnoha oblastech však není třeba objevovat Ameriku. Musíme se podívat, jak ostatní země EU řeší tyto otázky a učit se od nich. Musíme si účinněji vyměňovat osvědčené postupy. Například ve Finsku se zavedl holistický trvale udržitelný přístup, který se neuvěřitelně účinným způsobem projevil při snižování počtu lidí, kteří jsou bez domova. V Dánsku se pro změnu spíše zavádějí nové politiky, které zlepšují kvalitu života dlouhodobých bezdomovců, měly by mít jen jediný cíl, integrovat tyto jedince do většinové společnosti. V Belgii pracují lidé, kteří zakusili chudobu, se sociálními pracovníky, aby lépe pochopili potřeby chudých lidí.
Chudobu nezpůsobuje vždy pouze nezaměstnanost: chudoba vyskytující se i při zaměstnání je rovněž problém. Právě proto jsem vyzvala k výměně osvědčených postupů při zabezpečení důstojné minimální mzdy ve všech členských státech. Přinejmenším pět členských států EU dokonce žádnou nemá. Musíme rovněž tlačit členské státy, aby přijaly minimální životní příjem pro všechny.
Členské státy se musí více snažit, aby rovněž zabránily využívání zranitelných pracovníků; aby se ujistily, že lidé s postižením a starší osoby mají přístup k zaměstnání; aby zabránily obchodování; zabezpečily práva žadatelů o azyl; zajistily rovný přístup ke zdravotní péči a komunitním službám pro všechny; aby zbavily stigmatu lidi s potížemi s duševním zdravím; a podporovaly konstruktivnější přístup k drogám a alkoholu.
Toto je jen několik otázek, kterým se zpráva věnovala. Vizí Evropy musí být svoboda a příležitosti pro všechny. Proto je také důležité věnovat se přípravě mechanismů na evropské úrovni, aby se výměna osvědčených postupů stala realitou.
člen Komise. - Vážená paní předsedající, vážené poslankyně, vážení poslanci, nejprve bych rád blahopřál zpravodajce paní Lynneové k vypracování velmi zajímavé a ucelené zprávy. Jsem potěšen, že se Evropský parlament rozhodl zabývat velmi širokým souborem sociálních otázek obsažených v této zprávě, otázek, které naléhavě vyžadují řešení. Tato zpráva je významným příspěvkem k průběžnému hodnocení sociální reality.
Tento dokument přichází v době, kdy Komise i členské státy zkoumají možnost posílení sociální dimenze Lisabonské strategie. Musíme reagovat na obavy našich občanů, přičemž jsme si vědomi toho, že sociální spravedlnost je jedním z jejich klíčových problémů. Průzkumy veřejného mínění ukazují, že Evropská unie by měla hrát klíčovou roli při podporování integrovanějších a soudržnějších společností.
Jak řekl včera ráno během prioritní diskuse o globalizaci pan předseda Barroso, Evropská unie učinila poměrně významný pokrok při plnění lisabonských cílů. Vznikají nová pracovní místa. Jen v minulém roce bylo vytvořeno 3,5 milionu nových pracovních míst. Míra nezaměstnanosti klesla na úroveň kolem 7 %. Je to stále příliš vysoké číslo, avšak nejnižší za posledních deset let. Hospodářský růst byl uspokojivý navzdory finanční nestabilitě v poslední době.
Spokojenost však není na místě. Provádění Lisabonské strategie je nerovnoměrné a ne všech cílů se dosud podařilo dosáhnout. 12 milionů lidí je stále bez práce; a často se jedná o mladé lidi nebo dlouhodobě nezaměstnané se špatnými vyhlídkami na profesní růst nebo společenský vzestup. 8 % evropských pracujících zůstává ohroženo chudobou, přestože mají práci. 78 milionů Evropanů je ohroženo chudobou a každý pátý občan Evropské unie bydlí v nevyhovujících podmínkách.
Stručně řečeno, je třeba udělat více pro to, aby byly splněny naše společné sociální cíle. Nyní, když jsme svědky pozitivních výsledků strategie Evropské unie v oblasti růstu a zaměstnanosti, nastává vhodný okamžik začít se zabývat sociálními cíli.
Vítám, že je ve zprávě zmíněna nezbytná politická vůle a odhodlání zabývat se otázkou chudoby a vyloučení. Také vnímám naléhavost spojenou s řešením problému dětské chudoby, bojem proti diskriminaci a podporou rozmanitosti. To samozřejmě znamená sledovat transpozici příslušných právních předpisů do vnitrostátního práva a v případě potřeby i zahájení řízení pro porušení práva proti členským státům, u nichž bylo zjištěno porušení právních předpisů Evropské unie.
V rámci zprávy byly také prošetřeny překážky, které brání lidem v jejich začlenění do společnosti a účasti na trhu práce. Souhlasím, že musíme zkombinovat podpůrná opatření s vhodnými ochrannými sítěmi, které mají zajistit, aby nikdo nebyl opomenut.
Tento přístup se odráží v nedávném sdělení Komise o aktivním začleňování. Toto sdělení určuje tři klíčové pilíře vyváženého a strategického přístupu k aktivnímu začleňování:
Zmíněné sdělení také zahajuje druhou fázi konzultací této problematiky se sociálními partnery o prohlubování spolupráce Evropské unie v oblasti aktivního začleňování.
Následně po této konzultaci Komise hodlá navrhnout společné zásady aktivního začleňování v podobě doporučení Komise, jehož přijetí je plánováno na druhou polovinu roku 2008. V dalším sdělení, které má být přijato během několika následujících týdnů, představí Komise také nová opatření na podporu aktivního začleňování osob se zdravotním postižením.
Komise je vděčná Evropskému parlamentu za jeho trvalé úsilí o potírání diskriminace. Jak bylo oznámeno v legislativním a pracovním programu na rok 2008, Komise v roce 2008 předloží návrhy na vyřešení současné mezery v ochraně podle článku 13 Smlouvy. Návrh, který by měl být přijat do příštího léta, bude stavět na dlouhodobém dialogu s Evropským parlamentem, na zkušenostech s Evropským rokem rovných příležitostí pro všechny v roce 2007 a na rozsáhlé veřejné konzultaci.
Evropská unie učinila významný pokrok při dosahování rovného postavení žen a mužů, přičemž Evropský parlament byl důležitým partnerem. Je však nutné, abychom i nadále pokračovali v posilování rovného postavení žen a mužů. Je to základní právo, ale i nezbytná podmínka pro dosažení cílů Evropy v oblasti růstu, zaměstnanosti a sociální soudržnosti. Proto zvláště vítám pozornost, která byla ve zprávě věnována rovnému postavení žen a mužů.
Od Amsterodamské smlouvy učinila Unie pokrok v otázce zohlednění rovného postavení žen a mužů ve všech oblastech a od roku 2003 také v oblasti poskytování rovných příležitostí pro zdravotně postižené. V obou oblastech je však třeba udělat ještě mnoho práce. Skutečnost, že přetrvává diskriminace na základě více než jednoho diskriminačního důvodu, je silným argumentem pro pokračující důraz na poskytování rovných příležitostí ve všech oblastech. Tímto tématem se bude zabývat sdělení Komise plánované na rok 2008, které bude vycházet z poučení, jež přinesl Evropský rok 2007.
Dámy a pánové, sociální realita Evropské unie se samozřejmě mění tak, jak se vyvíjí naše společnosti, jak se mění celkový globální koncept. Přesto jsem přesvědčen o tom, že základní koncepce, tj. rovnováha mezi ekonomikou, sociálními a ekologickými aspekty, zůstává v plné platnosti. Je tedy na nás, abychom stále hledali nové přístupy, které nám umožní překonat problémy, které ještě přetrvávají.
navrhovatel stanoviska Výboru pro životní prostředí, veřejné zdraví a bezpečnost potravin. - (SK) Monitorování sociální situace a sociálních politik v členských zemích je bezpochyby zapotřebí k identifikování problémů a výzev, jimž Unie čelí, ale ještě důležitější jsou akce, které podnikneme k jejich odstranění.
Z pohledu veřejného zdraví bychom měli zaměřit pozornost na ty problémy, s nimiž se obyvatelé Unie setkávají při poskytování služeb zdravotní péče. V důsledku demografického vývoje a prodlužování průměrné délky života musíme rozvíjet také strategie veřejného zdraví, které přispějí ke zkvalitnění života Evropanů a které budou zaměřené především na prevenci chorob a účinný boj proti nim. Zároveň by měly zohlednit potřebu kvalitní, dostupné a spolehlivé péče o zdraví všech vrstev obyvatelstva bez ohledu na jejich sociální postavení, věk či zemi, v níž žijí.
1. tatut politických stran na evropské úrovni a pravidla pro jejich financování (hlasování)
zpravodaj. - (DE) Vážený pane předsedo, minulý pátek Rada přijala základní obsah nařízení o financovaní stran a nadací na evropské úrovni. Kromě toho, dnes ráno se uskutečnilo trojstranné jednání s Komisí a Radou a dosáhli jsme dohody v otázkách, které bylo ještě třeba vyřešit. Proto je reálná šance, že tento návrh bude přijat v prvním čtení a vytvoří se předpoklady pro lepší financování také pro rok 2008.
Navrhuji proto odložit hlasování na následující plenární zasedání, které se uskuteční 29. listopadu v Bruselu.
jménem skupiny ALDE. - Chtěla bych navrhnout změnu tohoto nadpisu, aby první část zněla: "Vnější lisabonský rozměr". Jde tedy o změnu "Vnějších politik" na "Vnější lisabonský rozměr".
(DE) Vážený pane předsedo, vzhledem ke stažení ústního pozměňovacího návrhu k odstavci 5 si Skupina Evropské lidové strany (křesťanských demokratů) a evropských demokratů přeje hlasovat "ne", v rozporu s tím, co je uvedeno v jejích seznamech.
(DE) Vážený pane předsedo, někteří poslanci mají problém s prostřední částí od "poukazuje na to, že jeden" po "domácí poptávka". Po dohodě s panem Casparym ze Skupiny Evropské lidové strany (křesťanských demokratů) a evropských demokratů proto navrhuji doplnit slova "v některých členských státech" za "evropské hospodářství", a doufám, že tímto se vyřeší problémy s prostřední částí. Domnívám se, že by to rovněž mohlo pomoci Skupině Aliance liberálů a demokratů pro Evropu.
(DE) Vážený pane předsedo, není námitky proti odložení tohoto textu, ale přesto bych požádal, abychom o něm hlasovali. Pokud bude Parlament hlasovat ve prospěch tohoto znění, text patří někam jinam, ale může se stát, že nebude schválen, a proto žádám o hlasování o původním znění.
(SV) Vážený pane předsedo, Parlament nyní hlasoval ve prospěch aktualizace a změny a doplnění integrovaných hlavních směrů. Týká se to například sociálního rozměru. Komise se rozhodla tomu doposud nevěnovat pozornost.
Chtěl bych slyšet komentář pana Špidly k tomuto rozhodnutí, které Parlament právě přijal, a zda bude otázku aktualizovaných a změněných a doplněných integrovaných hlavních směrů prosazovat v rámci Komise.
člen Komise. - Přirozeně, že stanovisko, které odhlasoval Parlament, je stanovisko, které má odpovídající váhu, a Komise jej nutně musí vzít v úvahu při další přípravě dokumentů, takže z tohoto hlediska hlasování Parlamentu má váhu, která mu v každém případě přísluší, a otázka integrovaných linií byla základní otázkou pro debatu, kterou jsme s Parlamentem vedli.
Vykládáme si "určitou váhu" jako "velkou váhu" a doporučíme, aby Komise přijala naše hodnocení.
6. Provádění směrnice 2004/38/ES o právu občanů Unie a jejich rodinných příslušníků svobodně se pohybovat a pobývat  na území členských států (hlasování)
jménem skupiny PPE-DE. - (FR) Vážený pane předsedo, dámy a pánové, odvolávám se na články 19 a 166 jednacího řádu. Dříve než Parlament přistoupí k hlasování o společném návrhu usnesení některých skupin o svobodě pohybu, chtěl bych co nejostřeji odsoudit jménem své skupiny osobní útok v odstavci 13 tohoto usnesení na místopředsedu Komise Franca Frattiniho.
Přeji si odsoudit politicky nedůstojné chování italských socialistů podpořené některými mými kolegy poslanci, které je zcela nemístné vzhledem k výzvám, kterým čelíme. Ještě vážnější je skutečnost, že toto nepravdivé překroucení komentářů pana Frattiniho, které naše instituce musí odmítnout, bude znamenat, že nemůžeme přijmout vyrovnané rozhodnutí.
Jestliže naše skupina bude hlasovat proti tomuto usnesení kvůli tomuto chování, žádným způsobem to nesníží naši podporu všem Rumunům a ostatním státním příslušníkům EU, kteří se řídí zákonem a respektují svou hostitelskou zemi.
Evropa je založena na právním státu, což potvrzujeme v usnesení, které má skupina podepsala na základě společné iniciativy našich italských a rumunských kolegů. Otázka svobody pohybu není pouze vnitrostátní záležitostí, ale také evropskou. Nejde o vyřizování si politických účtů, ale o otázku hodnot, dámy a pánové.
jménem skupiny PSE. - (DE) Vážený pane předsedo, o tomto tématu jsme vedli v tomto Parlamentu rozsáhlou diskusi, které se zúčastnil pan komisař Frattini. Komisař reagoval ve svých připomínkách a odpovědích na otázky, které vyslovili různí poslanci, mírně. V usnesení se kritizuje pouze jeden bod, kterým je skutečnost, že je dokázáno, že komisař Frattini poskytl veřejnosti nesprávné informace o konkrétním bodu evropského práva.
Skutečnost, že v našem usnesení se tento bod opravuje a vysvětluje, že komisař zodpovědný za právní ochranu občanů Evropy učinil nesprávné prohlášení na veřejnosti v oblasti základní otázky občanských práv, je povinností Parlamentu a žádným způsobem nesouvisí se žádnými konspiračními teoriemi. Avšak všichni dobře víme, pane Daule, že vy jste politováníhodným poslancem, protože byl na vás vyvíjen nátlak ze strany Forza Italia, abyste toto prohlášení učinil. A to je vše, co je třeba k této záležitosti říci.
jménem skupiny Verts/ALE. - (IT) Vážený pane předsedo, dámy a pánové, domnívám se, že bychom se k prohlášení předsedy, pana Daula, měli vyjadřovat zvlášť. Tento Parlament se vyjádří většinou a má právo kritizovat, anebo nesouhlasit s vyjádřeními komisařů. Jde o svrchované právo tohoto Parlamentu.
Když jsme se zachovali tak, jak jsme se zachovali, bylo to proto, že pan Frattini nesprávně vyložil právo Společenství a navzdory tomu, že je pro mě náročné překřikovat tento hluk, chtěla bych zopakovat, že se tu chováme jako poslanci EP ve vztahu k evropskému komisaři a budeme se tak chovat nadále!
Mohli bychom být, prosím vás, trochu méně emocionální, pokud jde o tuto záležitost.
jménem skupiny ALDE. - Vážený pane předsedo, chtěl bych se ve stručnosti vyjádřit k otázce priorit. Bez ohledu na jakoukoli politickou diskusi, je velmi nerozumné, aby se komisař zapojil do politických záležitostí ve své vlastní zemi, anebo v nějaké jiné zemi. Domnívám se, že není nerozumné, aby tento Parlament Komisi připomněl, jaké má povinnosti v této souvislosti.
, jménem skupiny GUE/NGL. - (FR) Vážený pane předsedo, domnívám se, že nemusíme již nic dodávat k tomu, co řekli Monica Frassoniová, Graham Watson a Martin Schulz. Chtěl bych jen říci, že by bylo vhodné v případě, kdy jsou slova kteréhokoli komisaře zpochybněna čtyřmi skupinami, které nepatří do stejné poloviny Parlamentu, aby se zamyslel nad tím, čemu by se měl v budoucnosti vyhnout, pokud nechce ztratit důvěru Parlamentu.
(IT) Vážený pane předsedo, dámy a pánové, v souladu s články 151 a 19 jednacího řádu vás žádám, abyste zhodnotili přípustnost odstavce 13, v němž jsou obsaženy bezdůvodné a neopodstatněné osobní útoky na místopředsedu Komise. Jde o text, který, když bude schválen, po prohlášeních mluvčího předsedy Komise obhajujícího pana Frattiniho, způsobí bezprecedentní konflikt mezi Parlamentem a Komisí z vnitřních politických důvodů. Proto vás žádám, abyste předložili text návrhu na hlasování bez odstavce 13, a zároveň žádám autory, aby text revokovali prostřednictvím ústního pozměňovacího návrhu.
(IT) Vážený pane předsedo, dámy a pánové, chtěla bych přidat tento ústní pozměňovací návrh: "Vyjadřuje svou upřímnou lítost nad vraždou Giovanny Reggianiové, ke které došlo v Římě 31. října 2007, a její rodině vyjadřuje upřímnou soustrast."
jménem skupiny UEN. - (IT) Vážený pane předsedo, dámy a páni, chtěla bych přidat tento pozměňovací návrh: "Domnívá se, že vzdělávání a boj proti předčasnému ukončení školní docházky v rámci romských komunit jsou jedněmi ze základních nástrojů boje proti sociálnímu vyloučení, zneužívání a zločinu."
(IT) Vážený pane předsedo, dámy a pánové, vzhledem k významu podmínek stanovených v článcích 5, 6, 7 a 8 směrnice 2004/38/ES o právu na vstup a na pobyt.
jménem skupiny PSE. - Vážený pane předsedo, jako předseda Delegace pro vztahy se zeměmi Jižní Asie jsem vedl jednání o tomto kompromisním znění. Uznávám, že jde o citlivou otázku a je důležité, abychom si všichni uvědomili, jaká situace vládne v Pákistánu. Domnívám se, že celý Parlament hodlá vyslat jasný a jednotný signál generálovi Mušarafovi.
V duchu kompromisu a s cílem, jak doufám, získat podporu celého Parlamentu, bych chtěl předložit tento ústní pozměňovací návrh: V bodě odůvodnění A odkazujeme na skutečnost, že prezident Mušaraf "pozastavil uplatňování ústavy a zásady právního státu a nahradil je výjimečným stavem." Chtěl bych navrhnout, abychom uvedli, že jejich uplatňování nahradil "výjimečným stavem, de facto stanným právem." A následně v souladu s návrhy, které předložili jiní poslanci, by se na třech jiných místech, v odstavcích 1, 10 a 11 měl nahradit výraz "stanné právo" výrazem "výjimečný stav". Doufám, že si tyto návrhy získají plnou podporu tohoto Parlamentu.
(FI) Vážený pane předsedo, chtěla bych jen říci, že jeden důležitý bod byl ve finském znění tohoto usnesení nesprávně přeložen. V odstavci 1, který se týká mandátu k jednání na konferenci na Bali, se ve finském znění nesprávně naznačuje, že v tomto usnesení půjde o vnitřní mandát EU k jednání před konferencí na Bali. V skutečnosti mandát k jednání na konferenci na Bali znamená, že na konferenci na Bali se země, které ratifikovaly dohodu týkající se klimatu, budou snažit získat mandát k jednání, aby umožnily přijetí nové smlouvy týkající se klimatu. Jinými slovy, finské znění odstavce 1, v němž se stanoví "aby se dohodl potřebný mandát k jednání na konferenci" by mělo znít "aby se dohodl potřebný mandát k jednání o dohodě na této konferenci."
Vážený pane předsedo, mělo by být zaznamenáno, že jsem hlasoval v neprospěch pozměňovacího návrhu 7. Obávám se však, že když jsem stiskl tlačítko, rozsvítilo se nesprávné světlo. Měl to být hlas v neprospěch. Nemění to výsledek hlasování, avšak pro mě jde o citlivou záležitost. Proto bych chtěl požádat, aby bylo mé hlasování zaznamenáno jako hlasování v neprospěch návrhu.
(FR) Vážený pane předsedo, omluvte mě, chtěla bych jen objasnit, že vypuštění výrazu "readmisní dohody" se týká jen první části odstavce 14. Chci to říci jen proto, aby nedošlo k nedorozumění při vysvětlení hlasování.
zpravodaj. - Vážený pane předsedo, k odstavci 19a bych chtěl přidat toto znění: "zdůrazňuje také potřebu zapojení a spolupráce se zeměmi Evropského hospodářského prostoru (Islandu, Norska, Lichtenštejnska) a Švýcarskem, a plného využití jejich zkušeností ze spolupráce s EU."
zpravodaj. - Vážený pane předsedo, jen potvrzuji, že cílem ústního pozměňovacího návrhu je vypuštění odstavce, a proto by se o něm mělo hlasovat dříve než o pozměňovacím návrhu 13, což znamená, že pořadí hlasování uvedené na seznamu se musí změnit.
Vážený pane předsedo, před hlasováním bych chtěl společně se svými kolegy z Výboru pro mezinárodní obchod poděkovat za úspěšnou práci, kterou jsme odvedli, která nám umožňuje ušetřit čas, poněvadž nebyly předloženy žádné pozměňovací návrhy.
Tato zpráva by měla vyslat jasný signál nové vládě a parlamentu na Ukrajině o tom, že my jsme učinili vše nezbytné k zabezpečení toho, aby se mohla konat jednání o oblasti volného obchodu. V tomto dialogu jsme důvěryhodnými partnery. Pokud je zde dnes přítomen zástupce anebo zástupkyně Ukrajiny, chtěl bych jej požádat, aby svému vnitrostátnímu parlamentu tlumočil skutečnost, že Evropský parlament doporučuje, aby se bezodkladně hlasovalo o žádosti Ukrajiny o přistoupení k WTO a ratifikování tohoto přistoupení hned, jakmile bude v Ženevě přijato rozhodnutí.
Pro vzájemný prospěch EU i Ukrajiny bych vás chtěl požádat, abyste nyní, prosím, tuto zprávu podpořili. Děkuji vám mnohokrát.
Vážený pane Zaleski, když dovolíte, chtěl bych vám pogratulovat k tomu, jak dobře se vyjadřujete v mém mateřském jazyce.
písemně. - (PL) Ve zprávě pana Leinena se zvláště stanoví, že nejvýznamnější inovací návrhu Komise je umožnění financování z rozpočtu Unie nejen evropských politických stran, ale také přidružených politických nadací na evropské úrovni.
Souhlasím s tím, že navrhovaná úprava zlepší finanční stabilitu evropských politických stran a financování jejich volebních kampaní ve volbách do Evropského parlamentu, které se uskuteční v roce 2009.
Ještě před rokem hrozilo, že termín rozšíření schengenského prostoru bude odsunut až na rok 2009. Jsem ráda, že jsme všichni zmobilizovali své síly a našli jsme konstruktivní řešení, aby se volný pohyb osob bez pasových kontrol stal realitou.
Z tohoto důvodu vítám zprávu Carlose Coelha potvrzující vstup 9 nových členských států do schengenského prostoru. Volný pohyb osob bez pasových kontrol považuji za výrazný úspěch evropské integrace, proto jsem tuto zprávu s radostí v hlasování podpořila. Přistoupení nových členských zemí včetně Slovenska do schengenského prostoru je jasným signálem pro evropské občany, že železná opona, kterou vybudovaly komunistické totalitní režimy mezi západní a východní Evropou, se po 21. prosinci 2007 navždy stane minulostí.
Hlasování o této zprávě je pro mě historickou událostí, protože se uskutečňuje v týdnu, kdy si 17. listopadu Slovenská a Česká republika připomenou 18. výročí pádu totalitního režimu, který bránil občanům cestovat v Evropě. Věřím, že tento vánoční dáreček potěší všechny evropské občany.
(NL) Vážený pane předsedající, hlasoval jsem v neprospěch zprávy pana Coelha v prvé řadě, proto, abych upozornil na mnohé problémy související s politikou otevřených hranic Schengenské dohody. V konečném důsledku schengenský systém stojí a padá s přísnými, nepropustnými kontrolami vnějších hranic na jedné straně - k čemuž, abych hovořil naprosto srozumitelně, nedochází - a s nekompromisním přístupem ke zločinu ve všech členských státech, koordinovaným ve všech členských státech na straně druhé - jehož příklady můžeme nalézt jen velmi zřídka. A na závěr všechny země, které do schengenského systému patří, musí vykonávat také přísnou imigrační politiku, politiku, která je v úplném rozporu například s vlnami masové legalizace, k níž ve více členských státech dochází v posledních letech.
Za takových okolností se jako jednotlivec a jako politik nemohu radovat z toho, že nemusím na vnitřních hranicích procházet hraničními kontrolami, když zločinci a nelegální přistěhovalci to také už dělat nemusí, a pro naši společnost to navíc představuje destruktivní krok.
Vážený pane předsedo, dovolte mi vyjádřit se ke zprávě pana poslance Carlose Coelha týkající se návrhu rozhodnutí Rady o plné aplikaci schengenského acquis na devět členských zemí, které vstoupily do Evropské unie v roce 2004. Osobně totiž toto rozhodnutí považuji za naprosto klíčové. Vstup našich zemí včetně mé domovské České republiky není v žádném případě možné odkládat. Všechny dosavadní analýzy totiž objektivně konstatují celkovou kvalitní připravenost všech na rozšíření schengenského prostoru. Díky nesmírnému úsilí dotyčných členských států, řady odborníků účastnících se hodnotících inspekcí, policistů, právníků, úředníků a dalších lidí jsou dnes členské státy dostatečně připraveny uspokojivým způsobem uplatňovat ustanovení schengenského acquis. Předpokládám proto, že podporu výše uvedenému rozhodnutí vyjádří také Rada pro spravedlnost a vnitřní věci ve dnech 6.-7. prosince tohoto roku. Symbolický význam zrušení hranic, který naši občané se vstupem do schengenského prostoru spojují, je zcela nadčasový a lze ho přirovnávat jen k pádu železné opony před necelými dvaceti lety.
Milí kolegové, chci se podělit o sváteční pocit, když jsem dnes spolu s vámi hlasovala - nehledě na technické selhání - o zprávě, která potvrdila připravenost nových zemí včetně České republiky na vstup do schengenského prostoru již v roce 2008. Oceňuji nasazení a vstřícnost, s nimiž se členské státy a Komise věnovaly intenzivním technickým jednáním, která podmiňují rozšíření prostoru. Velký schengenský prostor bude nepochybně náročnější na vnitřní bezpečnost v Evropě, ale na straně druhé, a to chci teď zdůraznit, představuje konečně završení a naplnění práva občanů na volný pohyb ve skutečně jednotném prostoru. Příští rok bude Evropa celistvá jako nikdy v historii. Železná opona je definitivně mrtvá. Děkuji vám za to.
- (PL) Vážený pane předsedo, přistoupení Polska k schengenskému prostoru přináší nejen potenciální výhody spojené s pohodlným překračováním hranic, ale i hrozby.
Jedním z negativních jevů, jemuž Polsko již několik let čelí, jsou problémy, s nimiž se setkávají občané ze zemí našich východních sousedů, kteří vstupují na území naší země, včetně Poláků žijících v Bělorusku a na Ukrajině. Nedostatek hraničních kontrol může vést k mnoha negativním jevům souvisejícím s kriminalitou a nezákonným přistěhovalectvím. Stejně tak se obáváme opatření k odstranění vnitrostátních hraničních kontrol v členských státech a jejich nahrazením celoevropskými hraničními službami EU. Z tohoto důvodu jsem se hlasování o této záležitosti zdržel.
písemně. - (PT) V souladu s tím, co jsme vždy zastávali, se domníváme, že oblasti spravedlnosti a vnitřních věcí jsou ústředními pravomocemi států, konkrétně Portugalského státu. Z tohoto důvodu nesouhlasíme s jejich postupným přenosem na nadnárodní instituce EU v procesu, v němž se každý nový "pokrok" ospravedlňuje na základě předcházejícího "pokroku".
Toto je také případ vytvoření schengenského prostoru s jeho schengenským acquis, který slouží jako katalyzátor na převádění politik na úroveň Společenství nebo opatření souvisejících s hraničními kontrolami, ať už jsou to víza, azyl, anebo přistěhovalectví, anebo s policejními a soudními mechanismy.
O to více, když k takovému "převádění na úroveň Společenství" dojde v rámci, v němž hlavní síly EU, společně, zabezpečí, aby jim rozhodovací proces umožňoval chránit a zabezpečovat vlastní zájmy, což není případ Portugalska.
Jak jsme prohlásili, základní mezinárodní a evropská spolupráce mezi svrchovanými státy se stejnými právy týkajícími se těchto záležitostí je jedna věc, avšak nepřijatelné převzetí základních prvků zabezpečení národní svrchovanosti a demokracie ve prospěch nadnárodních institucí, kterým dominují hlavní síly EU, s cílem vybudovat "Pevnost Evropu" je naprosto jiná věc.
písemně. - (IT) Vážený pane předsedající, dámy a pánové, hlasuji v neprospěch této zprávy poněvadž, jak jsem již několikrát, naposledy celkem nedávno, vysvětlil ve svých příspěvcích do diskusí v Parlamentu, že kategoricky nesouhlasím se Schengenskou dohodou. Zvláště s ní nesouhlasím v době, kdy se z této dohody stává prostředek pro nezákonné přistěhovalce a nebezpečné pohyby v rámci EU.
Hranice těchto zemí, které hodlají přistoupit k schengenskému acquis, jsou snadným cílem pro zločince. Budou představovat další místo vstupu pro nekontrolované přistěhovalectví ze zemí bývalého sovětského bloku a Středního Východu, přičemž nemluvím o společenském zmatku, ke němuž volný pohyb občanů v rámci EU nepochybně, v Itálii a v jiných zemích, vede.
Schengenská spolupráce musí být nadále otevřená pro všechny členské státy, které se hodlají přidat a podílet se na této spolupráci. Na druhé straně je nesmírně důležité, aby všechny země, které se účastní spolupráce, již v době přistoupení splnily požadavky, protože z této spolupráce vyplývá také ochrana společných vnějších hranic. Jestliže v některé zemi existují nedostatky, Švédsko nemá možnost kontrolovat ochranu hranic. Šetření prokázala, že existují problémy, které musí být vyřešeny, a že by bylo moudré odložit přistoupení, dokud nebudou splněny všechny požadavky.
písemně. - (SV) V rámci tohoto vysvětlení hlasování my, podepsaní poslanci Evropského parlamentu za švédskou sociálně-demokratickou stranu, vysvětlujeme, jak jsme hlasovali o zprávě pana Braghetta.
Domníváme se, že je velmi důležité stanovit plán na obnovu stavů tuňáka obecného. Tuňák obecný je již velmi dlouho ohroženým druhem v důsledku masivního nadměrného výlovu. V této situaci existuje riziko poškození celého ekosystému v příslušných rybolovných vodách. Domníváme se však, že stanovisko Komise není zcela přiměřené, a proto jsme hlasovali v jeho neprospěch.
Hlasovali jsme ve prospěch pozměňovacích návrhů 4 a 6, které předložil výbor - dvou pozměňovacích návrhů, jejichž následkem je odstranění dvou, podle našeho názoru, sporných výjimek z rybolovu tuňáka obecného.
Podpořili jsme také pozměňovací návrh 13, v němž se prosazovalo, abychom přijali plán na obnovu hodný svého jména. V návrhu se zacházelo dále než v původním návrhu, což v plné míře podporujeme. Úroveň stavů tuňáka obecného je stále nebezpečně nízká a Evropská unie musí jednat zodpovědněji, pokud jde o obnovu stavů tuňáka obecného.
písemně. - (FR) Chtěl bych vysvětlit hlasování o zprávě o plánu obnovy stavů tuňáka obecného ve východním Atlantiku a ve Středozemním moři.
Vzhledem ke skutečně kritickému stavu stavů tuňáka obecného reaguje Evropská unie prostřednictvím svého nařízení takto: progresivním snižováním kvóty úlovků, omezením období rybolovu a zpřísněním kontrolních opatření zaměřených na boj proti nezákonnému rybolovu. Podporuji tyto návrhy.
V prvé řadě vyplývá ze skutečnosti, že vědci již nyní tvrdí, že ustanovení tohoto nařízení nepostačují k zabezpečení obnovy stavů. Domnívají se, že by bylo oprávněné stanovit kvóty, které překračují roční míru výlovu, kterou stanovila Mezinárodní komise pro ochranu tuňáků v Atlantiku (ICCAT). Mám pocit, že je třeba jim důvěřovat, a tak jsem podpořil pozměňovací návrh 13, který předložila Skupina zelených/Evropské svobodné aliance.
Vzhledem k přítomnosti flotil z nečlenských zemí EU, jako jsou Libye, Turecko, Tunisko, Japonsko a Čína, které nejsou členy komise ICCAT, ve vodách Středozemního moře, je evidentní, že nařízení, o němž hlasujeme, bude účinné pouze v případě, že se tyto země zaváží k ustanovením, která se v něm stanoví, a nemáme jistotu, že tak učiní.
Dalším bodem programu je rozprava o sedmi návrzích usnesení o křesťanských společenstvích na Blízkém východě.
autor. - (IT) Vážená paní předsedající, dámy a pánové, svoboda náboženského vyznání je objektivním hlediskem pro posuzování dodržování lidských práv. Násilí, kterým trpí křesťané na celém světě, je útokem a současně výzvou pro lidskou důstojnost.
Měl jsem v úmyslu tento návrh usnesení předložit na posledním plenárním zasedání v říjnu, ale koordinátor politických skupin mě požádal o odložení usnesení na listopadové plenární zasedání, abychom získali čas na přípravu podrobnějšího textu se širší podporou. V textu, o kterém budeme dnes odpoledne hlasovat a který je výsledkem kompromisu mezi socialisty, liberály, skupinou Unie pro Evropu národů a skupinou Nezávislost a demokracie, zůstaly zachovány významné prvky původního návrhu usnesení.
Byli jsme též schopni doplnit konkrétní dotazy na akty násilí a porušování práv křesťanských společenství, které byly letos spáchány na Blízkém východě, ale i v jiných částech světa. Tyto události se týkají především Iráku, Egypta, Pákistánu, Turecka, Číny a Vietnamu a skutečně to byla intenzivní koordinace vyvinutá v několika posledních dnech a následná odhalení četných případů mimo oblast Blízkého východu, které nás vedly k hledání nového vhodnějšího názvu a sice "závažné" události, které ohrožují existenci křesťanských a dalších náboženských společenství".
Text přirozeně nezahrnuje veškeré násilí namířené proti křesťanům, například v Eritreji nebo Severní Koreji. Přesto bych vás dámy a pánové požádal, abyste uznali silné poselství tohoto textu, které se vztahuje i na tyto země a incidenty, které v něm nejsou uvedeny. Od samého začátku mimo nezbytnost spojenectví s dalšími skupinami umožňovala vysvětlovat, že toto usnesení nemá v žádném případě za cíl znovu oživit konflikt civilizací. Evropa vždy stála v první linii, pokud šlo o ochranu práv menšin a nemůže být i nadále netečná ke stále většímu příkoří, které zažívá tolik křesťanů.
Dnes se náš parlament může, dámy a pánové, vyjádřit k naléhavému a důležitému tématu, ve prospěch ochrany života a svobody náboženského vyznání a to nejen křesťanů, ale i milionů lidí různého vyznání. Proto bych vás rád požádal...
autor. - Vážená paní předsedající, jménem Socialistické skupiny vyjadřuji naši plnou podporu tomuto společnému návrhu usnesení o náboženském pronásledování.
V průběhu jedné minuty se mohu jen dotknout některých částí tohoto usnesení a chci se zaměřit na útrapy původního křesťanského společenství v Iráku, které kdysi představovalo téměř 10 % obyvatelstva. Jako člověk, který podporuje a je podporován kampaní Zachraňte Asyřany (Save the Assyrians), musím říci, že tento Parlament je zvyklý se opírat o kompromisní shodu, což někdy vede k nivelizaci a ztrátě významu.
To platí i o tomto usnesení. Bod odůvodnění K odsuzuje situaci asyrských obcí v tureckých pohraničních oblastech. Proč? Protože turecká vláda fakticky bombarduje asyrské obce s tvrzením, že ukrývají ozbrojence PKK, což je nepravděpodobné. Bod odůvodnění S usnesení rovněž poukazuje na situaci v Sýrii, kam utekli desetitisíce, ne-li statisíce utečenců z Jordánska, hranice se však v současnosti uzavírá.
Vážená paní předsedající, dovolte mi začít vyjádřením své spokojenosti a vděčnosti ostatním spoluautorům usnesení, které se zabývá tak důležitým problémem, jako jsou události kolem křesťanských společenství v některých blízkovýchodních státech, jakož i ve světovém měřítku.
Současně bych jako jeden ze signatářů usnesení rád zdůraznil, že záruka svobody náboženského vyznání je prvním krokem k dosažení základních lidských práv a případy pronásledování křesťanů, k nimž dochází na celém světě, jsou základním porušováním těchto práv.
Dále, vzhledem k tomu, že jsme svědky nedostatku jakékoliv reakce v této věci ze strany úřadů, institucí a politických hnutí na celém světě, bych rád znovu vyzdvihl význam projednávaného usnesení pro obranu práv křesťanů a zdůraznil, že skupina Unie pro Evropu národů ho plně podporuje.
autorka. - (FR) Vážená paní předsedající, neodvažuji se představit si, jak by se tvářili moji poslanečtí kolegové za skupinu PPE, kdyby zjistili, že ASEAN nebo státy Perského zálivu přijaly usnesení o muslimských komunitách v Evropě. Cítili bychom to jako nepříjemný šok, známku agrese, nepřijatelné zasahování do náboženské pravomoci z nečlenského státu EU do vztahů mezi našimi členskými státy a náboženskými menšinami. Nečiň druhému to, co nechceš, aby jiní činili tobě, i to je křesťanská zásada.
Zcela vážně, bylo by takové usnesení vnímáno jako výzva k toleranci a mezikulturnímu a náboženskému dialogu? Rozhodně ne! Evropská unie, která je tak hrdá na svoje hodnoty, by udělala dobře, kdyby v souvislosti s těmito nesmírně citlivými záležitostmi projevila špetku soudnosti a úcty k mezinárodním úmluvám.
Pokud hodláme řešit porušování práv příslušníků náboženských menšin a odsuzovat vraždy křesťanů nebo omezování svobody náboženského vyznání, máme na výběr mezi stejně dobře zdůvodněnými přístupy. Prvním je hovořit se zemí na základě jejích mezinárodních závazků a našich vzájemných dohod a požadovat po ní, aby vyšetřovala, soudila viníky a zajistila, aby byla práva náboženských menšin dodržována a to je to, co tu pravidelně děláme.
Druhý přístup je ten, který uplatňuje OSN prostřednictvím usnesení, které předložilo 12 zemí a všechny státy EU a které se týká odstranění veškerých forem nesnášenlivosti a diskriminace založené na náboženství, víře a svobodě myšlení a svědomí, protože v mezinárodním právu - a to je velmi cenné - je to vše propojeno. Práva jedince na víru, náboženské vyznání, na myšlení a na svědomí se vzájemně podmiňují.
Čeho dnes dosáhneme, přijmeme-li tento nepřijatelný text, který navrhujete? Budeme ignorovat práci, kterou vykonávají naše členské státy v OSN a zaujmeme odlišný postoj, který pravděpodobně podnítí některé státy k tomu, aby ve svých mezinárodních vztazích zneužívaly náboženské otázky? Půjdeme proti vyváženému přístupu, který například doporučuje zvláštní zpravodajka OSN paní Džahangirová, která je současnosti v domácím vězení v Pákistánu, a v konečném důsledku dosáhneme toho, že situace náboženských menšin na celém světě, včetně křesťanů, bude ještě křehčí.
Opětovně hovořím s odborníky na oblast náboženské svobody, jako například se Světovou křesťanskou solidaritou (Christian Solidarity Worldwide) o tom, že toto usnesení jednoduše zvyšuje ohrožení těch, které chceme chránit.
autor. - (NL) Vážená paní předsedající, dámy a pánové, pokud nám skutečně leží na srdci základní práva, nemůžeme nebýt znepokojeni nejistou pozicí křesťanských společenství na Blízkém východě. Projednávaný návrh v tomto směru vybízí k činnosti veškeré evropské instituce.
Nedávná návštěva delegace parlamentu nám poskytla lepší představu o každodenním životě libanonských křesťanů. Mají strach, že skončí v postavení jakýchsi občanů druhé kategorie, jako jejich souvěrci téměř ve všech zemích regionu.
Jsou konfrontováni s přímou volbou mezi osobní svobodou a osobní důstojností, svým náboženským vyznáním. Dnešní libanonští křesťané si chtějí zachovat obojí.
Reálné politické násilí posledních let dnes v zemi cedrů přímo doléhá na křesťany. Zrovna v tomto týdnu uvedl zdroj z Libanonu, že ačkoliv křesťané nejsou hlavním cílem, většina zavražděných politiků pochází z křesťanského prostředí a totéž platí o novinářích, kteří se stali terčem útoků a to zastrašuje křesťanské obyvatele Libanonu.
autor. - Vážená paní předsedající, po tisíce let existenci člověka na zemi provázela hrůza ze smrtelných sil mimo jeho schopnosti obrany a chápání. Tyto síly sahají od ničivých přírodních jevů po nevysvětlitelné tělesné a duševní choroby. Bezmocné postavení člověka se stalo snesitelnějším prostřednictvím víry ve vyšší moc, kterou nazval "Bohem". Různé lidské skupiny si vytvořili odlišné chápání a odlišný přístup k Bohu.
Výsledkem bylo vytvoření mnoha náboženství. Ta jsou přirozeně lidským a nikoliv božským dílem a proto trpí řadou slabin. Mezi tyto slabiny patří fanatismus, dogmatismus a neschopnost akceptovat právo jiných lidí na odlišnou víru. Tyto slabiny se mezi jednotlivými náboženstvími liší, pokud jde o jejich množství a intenzitu a bohužel došlo k jejich častému zneužití náboženskými vůdci a politiky bez skrupulí.
To vedlo k náboženským válkám a páchání opovrženíhodných zločinů na lidských bytostech ve jménu náboženství. Křesťanstvo ani islám, dvě z hlavní náboženství lidstva, se nevyhnuly těmto smutným událostem a dějiny jsou plné hanebných příkladů, které to ilustrují. Postupem času samozřejmě se většina náboženství stala zralejší a humánnější, to rozhodně platí o křesťanství. Naneštěstí však k této změně nedošlo v případě některých dalších náboženství.
To je důvod, proč v některých zemích, zejména muslimských zemích, jsou křesťané pronásledováni, někdy s krajním zločineckým úsilím a někdy se souhlasem politických skupin a dokonce i vlád. To je skutečně velmi smutná situace, která se týká celé řady zemí nebo regionů na celém světě, o některých z nichž se dnes již v tomto parlamentu hovořilo, ale ještě charakterističtější to je pro Blízký východ.
Doufáme, že tímto usnesením obrátíme pozornost na pronásledování křesťanů v těchto zemích a dočkáme se toho, že se nám podaří zajistit, aby politické a stejně tak i náboženské autority v těchto zemích plně pochopily, že toto agresivní chování se neslučuje s principy úcty k lidským právům, ani se skutečným učením laskavého náboženství.
- Dalším bodem programu je rozprava o šesti návrzích usnesení o situaci v Uzbekistánu.
(ET) Vážená paní předsedající, dámy a pánové, ráda bych připomněla, co v tomto zasedacím sále před několika dny řekl francouzský prezident pan Nicolas Sarkozy: všichni ti, kteří nerespektují naše hodnoty a namísto nich upřednostňují získávání nových obchodních smluv, prohráli na všech frontách. Tam, kde jde o Uzbekistán a v širším smyslu o celou Střední Asii, existuje nebezpečí, že v přístupu k energetickým zdrojům tohoto regionu začnou převládat zájmy jednotlivých zemí nad našimi společnými hodnotami. Bohužel se to projevuje i v neschopnosti odsouhlasit návrh usnesení o podpoře skupiny PPE-DE a UEN ve věci rozhodnutí Rady, kterým se na šest měsíců přerušuje zákaz udělování víz představitelům Uzbekistánu, bez toho, aniž by došlo ke změně v otázce lidských práv.
V návrhu usnesení se také připomíná mimořádně kritická situace v oblasti lidských práv v Uzbekistánu. Do dnešního dne však v Uzbekistánu panuje názor, který jsem na vlastní uši slyšela i já, že lidská práva jsou vnitřní záležitostí státu. S tímto přístupem nemůžeme souhlasit. Vyzývám vás, abyste podpořili první kritičtější verzi návrhu usnesení.
autorka. - (DE) Paní předsedající, pane Komisaři, dámy a pánové, jako demokratická instituce nesmíme dopustit, aby se kdekoliv na světě nerespektovala lidská práva. Stejně tak je pro nás však nepřijatelné, aby byly v tomto parlamentu, bez toho, abychom se zamysleli, ohroženy diplomatické vztahy a meziparlamentní spolupráce mezi EU a Uzbekistánem. Při pohledu na návrhy usnesení, které v Evropském parlamentu představila Socialistická skupina, Skupina Aliance liberálů a demokratů pro Evropu a levicové skupiny, je zcela jasné, že jde o závody v ničení diplomatických vztahů.
V posledním usnesení parlamentu z října 2006 jsme se zavázali ke konstruktivnímu řešení zaměřenému na dialog. Dnes se však nesnažíme o dialog, ale zavíráme dveře. Zodpovědnost za to nelze přičítat mé politické skupině, proto vás žádám, abyste zamítli návrhy usnesení, které předložila politická skupina PSE, ALDE a levice.
Ve prospěch návrhu usnesení, který předložila naše politická skupina společně se skupinou Unie pro Evropu národů, hovoří toto. Politická situace v Uzbekistánu není v žádném případě uspokojivá. Situace v oblasti lidských práv se v mnohých ohledech stává alarmující. Navzdory všemu je však přeci jen vidět jistý pokrok. Například 8. a 9 května letošního roku se v Taškentu uskutečnilo první kolo dialogu o lidských právech mezi Evropskou unií a Uzbekistánem. Jakékoliv usnesení musí odrážet aktuální situaci s tím, že současné usnesení může vycházet jedině z této situace.
autor. - (PL) Paní předsedající, rád bych začal poděkováním spoluautorům usnesení. Zároveň bych, s ohledem na základní směrnice Společenství, které se týkají lidských práv a které byly přijaty v roce 2004, rád zdůraznil potřebu zlepšení vztahů mezi Evropskou unií a Uzbekistánem. Přeci jen bych rád zdůraznil, že tyto vztahy by měly vycházet ze zásad demokracie, právního státu a dodržování lidských práv, přičemž by se mimořádný důraz měl klást na posledně jmenované.
Kromě toho podporuji, s ohledem na rozhodnutí přerušit na období šesti měsíců určité sankce uložené Uzbekistánu, iniciativu zaměřenou na sledování pokroku v dodržování lidských práv v této zemi. Negativní rozhodnutí uzbeckého ministerstva spravedlnosti, které se týká uznání úřadu monitorujícího dodržování těchto práv, dokazuje, že bychom v této oblasti měli vyvinout ještě větší tlak.
Jako místopředseda tohoto parlamentu, který odpovídá za politiku sousedství, mimo jiné v Uzbekistánu, vyzývám mezinárodní instituce a zejména uzbecké úřady, aby přijaly podpůrná opatření, která povedou k rozvoji občanské společnosti.
autorka - (FR) Paní předsedající, toto usnesení má jednoduchý cíl: říci pravdu. O to nás žádá uzbecký lid a aktivisté v oblasti lidských práv.
Situace je akutní z důvodu atentátů na novináře a disidenty, k nimž v posledních několika měsících došlo, jakož i kvůli závěrům Rady ze dne 15. října, které byly nesprávně prezentovány jako diplomatické vítězství prezidenta Karimova. Důležitou skutečností je, že sankce byly předloženy na více než 12 měsíců, protože masakr ve městě Andijan nebyl vyšetřen a setkání odborníků nepřineslo žádný výsledek.
Pokud jde o zrušení zákazu udělování víz na dobu šesti měsíců, souhlasíme, že by tento zákaz měl být automaticky prodloužen, pokud v průběhu šesti měsíců nebudou splněna stanovená vysoká kritéria, jako jsou například návštěvy zvláštních zpravodajů Organizace spojených národů.
Na druhé straně náš netěší vyjádření o údajném pokroku, kterého bylo dosaženo v oblasti lidských práv. Stále například nedošlo ke zrušení trestu smrti a dialog o lidských právech mezi EU a Uzbekistánem je přerušen.
Závěrem tohoto usnesení odsuzujeme vraždy několika nezávislých novinářů a disidentů a požadujeme oficiální a nezávislé vyšetření těchto vražd.
Znepokojují mě záměry politických skupin PPE-DE a UEN. Navrhují, abychom při vysvětlování závěrů Rady zašli dále než všechny členské státy, abychom je nepokládali za přerušení zákazu udělování víz, ale za definitivní zrušení víz. Podle jejich odstavce 3 je neúčinnost sankcí povzbuzením pro uzbecký režim, což nemá z rozumového ani politického hlediska smysl. Text se vůbec nezmiňuje o třinácti aktivistech v oblasti lidských práv, jejichž osvobození požadoval ve svém dopisu pan předseda Pöttering.
Na závěr připomínám, že odstavec 9 se zabývá složitou situací organizace Human Rights Watch. To je sice pěkné, ale organizace dost jasně uvedla, že nechce být uváděna v usnesení, které je technicky nesprávné a škodlivé pro uzbecký lid, a které by v konečném důsledku využil diktátor, prezident Karimov, jako nástroj propagandy.
Proto žádám poslance z frakcí PPE-DE a UEN, aby se připojili k vážnému postoji, který musíme v této věci zaujmout a aby s ohledem na uzbecký lid podpořili náš návrh usnesení, který neobsahuje nic než pravdu o situaci v oblasti lidských práv v Uzbekistánu.
autor. Paní předsedající, neochvějnost tyranského vládního režimu v Uzbekistánu vedeného panem Karimovem je rakovinou demokracie. Karimovův režim zodpovídá za uplatňování politiky teroru a korupce v zemi, přičemž oběťmi jsou samozřejmě především občané Uzbekistánu. Tito lidé jsou svévolně věznění a zadržovaní, mučení a týraní, přičemž bylo ze strany mezinárodního společenství, jakož i EU, vysloveno mnoho žádostí o demokratické reformy, ale pan Karimov je i nadále zcela ignoruje.
To mi připomíná jiného člověka, který své zemi vládne podobným totalitním způsobem a nevšímá si těch, kteří požadují zavedení demokratických reforem. Mluvím o Abduláhovi, králi Saudské Arábie, státu, kde ženy nemají volební právo, nesmějí řídit a kde jsou závažná porušování lidských práv na denním pořádku.
Z tohoto pohledu některé vlády EU bohužel měří dvojím metrem, zuřivě útočí na pana Karimova, což je celkem správné, ale ke králi Abduláhovi jsou skutečně velmi mírné. Ve skutečnosti se nedávno králi Abduláhovi během jeho oficiální návštěvy v Británii a Itálii dostalo mimořádného přijetí.
Hlavní rozdíl mezi Uzbekistánem a Saudskou Arábií jsou peníze, jejich množství, a pokud bude král Abduláh utrácet své miliardy v Británii a v Itálii, jeho účast na hrubém porušování lidských práv a potlačování demokratických institucí v jeho zemi, může být jednoduše přehlížena. To je, předpokládám, důvod, proč můj návrh, abychom tu dnes jednali o situaci v Saudské Arábii, formálně odmítli téměř všechny politické skupiny. Věřím, že napříště budeme více citliví.
Paní předsedající, Uzbekistán potřebuje radikální změnu. První impulz tohoto směřování byl zadušen v zárodku 13. května 2005 brutální silou, která si vyžádala životy stovek protestujících. Od tohoto okamžiku okolní svět ztichl na podezřele dlouhou dobu. Po naší naléhavé tematické rozpravě, která se konala dne 27. října 2005, se něco nepatrně změnilo.
Známější státy jako Ukrajina, Gruzie a Bělorusko nejsou jediné příklady toho, jak autoritářské režimy převzaly moc po rozpadu Sovětského svazu; stalo se to i v případě Turkmenistánu a Uzbekistánu. V těchto zemích nezvítězila demokracie, ale malá skupina lidí, kteří získali zkušenosti v aparátu a bezpečnostních silách bývalého státu.
Nemaje jiného cíle, než zůstat u moci, tito lidé přeměnili státní podniky na svůj soukromý majetek, zmanipulovali výsledky voleb, dali opozici co nejméně prostoru, omezili svobodné organizace, potlačili svobodu tisku, a když bylo třeba, násilně zakročili proti svým vlastním občanům. Tento stav bohužel i nadále trvá v Uzbekistánu.
V dnešní době je postoj Evropy vůči Uzbekistánu až příliš ovlivněn hospodářskými a politickými zájmy. Zdá se, že diktatura v Uzbekistánu bude moci existovat i nadále, protože prokázala svoji užitečnost při vojenském zásahu v Afghánistánu. Tento postoj by zcela zničil důvěryhodnost evropských požadavků v oblasti lidských práv a demokracie. Evropa nesmí podřídit práva a svobody Uzbeků jiným zájmům.
jménem skupiny PSE. - (DE) Paní předsedající, během německého předsednictví Rady byly po jasném zásahu ze strany německé spolkové vlády sankce proti Uzbekistánu zmírněny pod podmínkou, že Karimovova vláda zlepší v zemi situaci v oblasti lidských práv. Bohužel se stále často v uzbeckých věznicích používá mučení a situace v oblasti lidských práv se nezměnila vůbec. Dozvídáme se to od mezinárodních organizací, které jsou svědky vážných útoků na občanskou společnost. Terčem útoků jsou nejen organizace na ochranu lidských práv, ale i organizace žen, informační centra a řada dalších organizací. Aktivisté v oblasti lidských práv jsou odsuzováni k dlouholetým trestům odnětí svobody a velké množství aktivistů včetně novinářů muselo utéct.
Sankce nesmíme zmírnit ani odstranit. Opětovně jsme i v tomto parlamentu svědky toho, že na lidská práva najednou existují různé názory, jakmile jde o přístup k nerostným surovinám, respektive když o nerostné suroviny nejde. Musíme vyslat jasný signál, že takový přístup odmítáme.
jménem skupiny Verts/ALE. - (ES) Paní předsedající, rád bych v této rozpravě využil příležitosti k tomu, aby parlament upozornil a upoutal svou pozornost ke skupině lidí, která je v Uzbekistánu, ale nejen v Uzbekistánu, ale i v Turkmenistánu, velmi pronásledovaná. Jde především o obyvatelstvo z řad lesbiček, homosexuálů, bisexuálů a transsexuálů.
Homosexuálové a lesbičky jsou obvykle v mnohých případech pronásledováni dvakrát proto, že jsou aktivisty, ale i proto, že jsou homosexuály a lesbičkami. Ten, kdo veřejně projeví příslušnost k této skupině, může být potrestán trestem odnětí svobody v délce dva až pět let nebo se mu za to může dostat morálního odsouzení.
. - Dalším bodem programu je rozprava o šesti návrzích usnesení o situaci v Somálsku.
autor. - Paní předsedající, do mého volebního obvodu v Londýně přichází několik generací lidí ze Somalilandu a Somálska. Mají za sebou dlouholetou práci v britském obchodním loďstvu a vydělané peníze posílají domů. Během svého působení v britském parlamentu jsem byl místopředsedou britsko-somálské parlamentní skupiny. Někdy jsme se zabývali problémy a jindy jsme řešili osobní záležitosti apod. Bylo jich skutečně mnoho. Somálci jsou skvělí lidé, nevládnou jim však skvělí politici.
V současnosti se situace ještě více zhoršila. Před sebou máme nefunkční stát. Země má jednu z nejhorších zdravotních statistik a světě - taková je situace. Obyvatelé Somálska dennodenně čelí násilí a neustále rostoucí úmrtnosti matek a dětí. Stávají se oběťmi křížové palby mezi Etiopany, vládními jednotkami a Milicemi islámských soudů. Z tohoto důvodu je tato otázka dnes na pořadu jednání. Vidíme, jak hrozný je dnes život v Somálsku. Vidíme do očí bijící nutnost poskytnout humanitární pomoc, ale stále se nám ji do této země nepodařilo dopravit. Vidíme, že je třeba mírových sil a vítáme přístup Africké unie, nesouhlasíme však s tím, co Africká unie v současnosti poskytuje. Neposkytuje to, co bylo přislíbeno.
Jediné, co se momentálně v Somálsku nachází, jsou jednotky z Ugandy. Až se dosáhne přislíbeného počtu 8 000 jednotek, Etiopané už nebudou naživu. Musíme najít způsob, jak zahájit rozhovory, příhraniční rozhovory, rozhovory navzdory některým našim tradičním předsudkům, protože dokud lidé nezačnou jednat, nedojde ke stabilitě, a dokud nedojde ke stabilitě, země nebude mít budoucnost. Dokud nebude existovat perspektiva do budoucnosti, zemře ještě více lidí. My za to nebudeme nést odpovědnost, ale ani tuto situaci nepomůžeme zvrátit.
autor. - (ES) Paní předsedající, rád bych zdůraznil význam tohoto usnesení a to zejména v kontextu rozpravy, která se konala dnes ráno. Hovoříme jasně o tom, jak řešit situaci v takzvaných citlivých státech. Somálsko není jen nestabiliním, ale současně i nefungujícím státem.
Na tomto místě však nesmíme zapomínat na to, co řekl pan Bowis a to je, že obrovská vlna násilí, která se v zemi rozmáhá, je v prvé řadě zapříčiněna neustálým přísunem zbraní, zejména lehkých zbraní a munice, které přicházejí z ostatních zemí regionu a v mnohých případech přímo ze západních zemí včetně Evropské unie.
Proto nesmíme zapomínat, že kromě reakce na současné okamžité následky situace v Somálsku odpovídáme i za tuto situaci a když hovoříme o závazku a povinnosti chránit, neboť tomu se v těchto rozpravách věnujeme, musíme převzít zodpovědnost i za prevenci, například formou kontroly vývozu zbraní
autorka. - (PT) Včera došlo ve městě Mogadišu k podněcování útoků na jednotky Africké unie - takový je rozsah tragédie a ztráty kontroly, která ničí Somálsko a postihuje celý Africký roh. Naléhavou záležitostí musí být pro EU vyvinutí nátlaku na všechny strany, které jsou zapojeny do konfliktu, aby se zavázaly realizovat vnitřní proces národního smíření, který dokáže překonat politické otázky v zárodcích krize. Přechodná vláda zůstane pouze fikcí, pokud i nadále nepodnikne kroky na ochranu civilního obyvatelstva a nezajistí humanitární pomoc.
Vycházíme-li z aktuální zprávy OSN, Somálsko je zaplaveno zbraněmi více než kdykoliv předtím. Je důležité, aby země a dodavatelé, kteří porušují zbrojní embargo uvalené v roce 1992 byli zastaveni a nesli odpovědnost. Dovolte mi na závěr říci, že mírové jednotky Africké unie je nutno bez jakýchkoliv pochybností posílit a okupační etiopské jednotky musí odejít. Musíme si přiznat, že etiopská intervence iniciovaná Bushovou administrativou za pasivní spoluúčasti Evropské unie nepřinesla mír ani vládu a dokonce ani nebojovala proti terorismu v Somálsku. Přinesla lidem v celém regionu jen větší utrpení, chudobu a smrt.
autor. - (PL) Paní předsedající, dnes tu hovoříme o tragédii, k níž dochází v Somálsku. Existují tři možnosti nástrojů, které lze v takovém případě použít: diplomatický tlak, hospodářské embargo a v případě potřeby vojenský zásah. Existuje však i čtvrtá možnost, kterou jsme dosud opomíjeli, a sice, že státy Evropské unie by se měly začít zbavovat vlastních pochybných obchodů se zkorumpovanými byrokraty v různých postkoloniálních zemích. Tito byrokraté potom rozpoutají občanskou válku často jen z toho prostého důvodu, že chtějí, aby se jejich pseudoobchod rozvíjel.
Dovolte mi promluvit o tématu, o němž se již zmínili pan Romeva i Rueda a paní Gomesová.Něco jiného jsou pochybnosti o tom, že zbraně, které se používají v těchto zemích včetně Somálska, se vyrábějí a vyvážejí z takzvaných demokratických států, ze států, které jsou hospodářsky vyspělé. Státy v této části by měly vyvinout mimořádný tlak na své vlastní výrobce zbraní a pseudoobchodníky s těmito zbraněmi, aby zajistily, že vyprovokují ani se nezúčastní té nejhorší katastrofy, která se v současnosti na naší planetě odehrává.
autor. - Paní předsedající, Somálsko bylo v minulosti předmětem usnesení Evropského parlamentu a rezolucí OSN. Bohužel situace se vůbec nezlepšila a dlouholetá ničivá občanská válka stále pokračuje. Z ní vyplývající tragické lidské utrpení pokračuje v podobě statisíců utečenců, které postihuje chudoba, tisícovkami podvyživených a umírajících dětí a hlášeními o mimořádné situaci v oblasti nakažlivých nemocí, jako je cholera a žloutenka. Tato země je v zoufalé situaci, vládne v ní anarchie a zákon džungle.
V tomto společném návrhu usnesení jsme stejně jako u předešlých usnesení předložili několik prospěšných návrhů, jako je například ukončení veškerých cizích vojenských intervencí v Somálsku (především etiopských a eritrejských) a plné uplatňování zbrojního embarga vůči Somálsku, které, třebaže bylo uloženo před 15 lety, je bohužel příliš slabé na to, aby bylo skutečně účinné.
Taktéž jsme výrazným odsouzením systematického pronásledování tisku ze strany somálské vlády a jejího žalostného selhání při vyšetřování vražd novinářů, jejichž zprávy byly považovány za kritiku vlády, vyzvali i k ochraně svobody tisku.
Předkládáme tyto výzvy s vědomím, že pravděpodobnost jejich vyslyšení je skutečně velmi nízká. Stále však musíme doufat, že nakonec přeci jen zvítězí zdravý rozum a lidský přístup a že se somálský lid nakonec dočká života v míru a blahobytu.
Paní předsedající, Somálsko od roku 1991 jako stát ve skutečnosti neexistuje, přinejmenším ve smyslu území bývalé italské kolonie. Pouze na severu, na území bývalé britské kolonie Somaliland, existuje určitá forma státu, která však není mezinárodně uznána.
Území tohoto státu si přivlastnilo mnoho vojenských diktátorů, kteří oscilují mezi vzájemnými boji a vzájemnou spoluprácí. Armáda sousední Etiopie se prohlásila za jejich ochránce. Na druhé straně stojí Svaz islámských soudů, který je jejich společným nepřítelem a chce sjednotit Somálsko na základě tradičního islámského práva a bez vojenských diktátorů.
Veškeré dosavadní pokusy vytvořit všeobecně uznávanou jednotnou vládu a pomoci Somálsku, aby opět fungovalo jako stát, selhaly. Finanční podpora Komise pro dočasné federální orgány, které vznikly v roce 2004, se zdála oprávněná, současně však vedla k obvinění, že se Evropská unie v konfliktu přiklonila na stranu Etiopie proti silám, které se snažily k moci přivést tvrdý islámský režim.
Taková evropská politika, nakolik je dobře myšlena, nebude mít úspěch bez podpory ze strany obyvatel Somálska. Z tohoto důvodu je dobré, že návrh usnesení, o němž budeme za chvíli hlasovat, žádá ukončení cizích vojenských zásahů a dialog a smíření na vnitrostátní úrovni.
Paní předsedající, od pádu režimu Siada Barrea v roce 1991 Somálsko nemělo řádnou fungující vládu. V zemi vládne chaos a anarchie. V důsledku konfliktu mezi povstalci ze Svazu islámských soudů a jednotkami prozatímní vlády přišlo o střechu nad hlavou 850 000 lidí a mnoho dalších zemřelo.
Situace v Somálsku je dramatická. Cholera se šíří po celé oblasti, více než 1,5 milionu lidí potřebuje urychleně lékařskou pomoc a desítky tisíc dětí trpí podvýživou. Existuje skutečná hrozba, že by tento konflikt mohl vést k destabilizaci v celém regionu. Mnohem závažnější je skutečnost, že z přislíbených 8 000 vojáků Africké unie bylo doposud ve zprostředkovatelských misích nasazeno pouze 1 600 vojáků.
Z tohoto důvodu by měla Africké unie, Spojené státy, Evropská unie a OSN zvýšit humanitární a logistickou pomoc pro Somálce, jakož i zvýšit diplomatické úsilí k urychlení mírového procesu a vytvoření stabilní vlády na základě svobodných voleb z roku 2009.
jménem skupiny UEN. - (PL) Paní předsedající, Somálsko leží na Somálském poloostrově, který je znám jako Africký roh a je etnicky a nábožensky homogenním státem. Somálci tvoří 97 % obyvatelstva a téměř 100 % z nich se hlásí k islámu.
Díky svým přírodním zdrojům měla Somálská republika, která vznikla v roce 1960, podmínky k dosažení hospodářského rozvoje a slušného života svých obyvatel. Bohužel státní převrat a občanská válka, změny politického směřování, kmenové oddíly a účast Svazu islámských soudů s jeho propojením na hnutí Taliban se v boji o moc staly kombinací, která somálskému lidu vytvořila peklo na zemi.
Jak těmto lidem můžeme pomoci? Řešení somálské otázky leží v rukou OSN a Africké unie. V zájmu Afriky by Africká unie měla zvýšit svoje politické a vojenské aktivity, aby ochránila obyvatelstvo a vytvořila podmínky pro poskytnutí naprosto nevyhnutelné humanitární pomoci ze strany OSN a Evropské unie. Diskuse o porušování lidských práv, k němuž v zemi ve velké míře dochází, nezmění na situaci v zemi vůbec nic. Je třeba činů, které by podpořila i Evropská unie.
členka Komise. - Paní předsedající, plně souhlasím s panem Bowisem, že dokud lidé jednají, stále existuje naděje. Domníváme se, že je nanejvýš aktuální, že jsme dnes nuceni se situací v Somálsku naléhavě zabývat, protože současná situace je ohrožením míru a bezpečnosti nejen v tomto regionu, ale i mimo něj. A somálskému lidu působí velké utrpení.
Jak víte, Unie převzala klíčovou úlohu v somálském mírovém procesu a při vytváření orgánů dočasné vlády. Vždy jsme usilovali o politické řešení za účasti všech somálských politických stran a pan komisař Louis Michel provedl mírovou misi, která byla posledním zoufalým pokusem zachránit mírový proces před zásahem Etiopie v prosinci 2006. Pan komisař Louis Michel také velmi pomáhal při poskytnutí podpory EU mírové misi Africké unie, která měla napomoci Somálsku a zahájení činnosti skutečného kongresu národního smíření.
V Somálsku jde o humanitární katastrofu obrovských rozměrů a prostor pro humanitární pomoc se zmenšuje, nemluvě o zásahu proti nezávislým médiím a novinářům, kteří umírají při vraždách na objednávku. Současný stav humanitárního neštěstí dosáhnul v jižním a středním Somálsku alarmujících rozměrů. Odhaduje se, že humanitární pomoc potřebuje 1,5 milionu lidí, včetně více než 730 000 osob vysídlených v rámci státu, z nichž je podle odhadů jedna třetina ve velkém hrožení. Odhaduje se, že je za poslední dva týdny uteklo 173 000 obyvatel Mogadiša před násilím ve městě.
Ráda bych vás rovněž informovala o tom, že v rámci reakce na současnou humanitární krizi spolupracuje Úřad Evropské komise pro humanitární pomoc (ECHO) s partnery při uskutečňování pomoci pro 1,5 milionu lidí a zajišťuje místním obyvatelům, osobám vysídleným v rámci státu a hostitelským komunitám přístup k vodě, hygienickým zařízením, potravinám, lékům a pomoc v živočišné výrobě a hospodářským zvířatům. Letos bylo na pomoc Somálsku vyčleněno nejvíce prostředků v historii, jde o částku 20 milionů eur.
Bylo rozdáno konečné znění návrhu pořadu jednání vypracovaného podle článků 130 a 131 jednacího řádu. Byly navrženy tyto změny:
jménem skupiny PSE. - (DE) Paní předsedající, na pořadu jednání je dnes prohlášení Komise k dohodám o partnerství s africkými, karibskými a tichomořskými zeměmi a na základě této rozpravy má být přijato usnesení. Dnes dopoledne a v posledních dnech naše skupina o tomto usnesení velice intenzivně diskutovala. Spolu s dalšími skupinami jsme se zároveň usilovně snažili připravit kompromisní usnesení se zřetelem na dosažení takového kompromisu. To se bohužel ukázalo jako nemožné. Nicméně nechceme na tento úkol rezignovat a stále se pokoušíme kompromisu dosáhnout, než bude nutné uchýlit se k rozhodujícímu hlasování.
Jménem své skupiny proto navrhuji, aby usnesení k tomuto prohlášení Komise a hlasování o tomto usnesení bylo odloženo na prosincové dílčí zasedání. Byl bych velice rád, kdyby poslanci našeho Parlamentu tento postup podpořili, což by poskytlo určitý prostor k jednání o kompromisu.
Pane Schulzi, tímto tématem se budeme zabývat, až přijde čas, podle plánu práce.
Společná rozprava o železnicích Společenství proběhne před uvedením zprávy paní Hieronymiové o televizním vysílání.
O zprávě pana Ortuonda Larrey o interoperabilitě železničního systému Společenství se bude hlasovat na příštím dílčím zasedání ve Štrasburku.
Zpráva pana Leinena o změně nařízení, kterým se stanoví finanční nařízení o souhrnném rozpočtu Evropských společenství, byla schválena podle čl. 43 odst. 1 a je přihlášena k hlasování.
Zpráva pana Bloklanda o nebezpečných chemických látkách byla odložena na lednové dílčí zasedání, aby bylo možné dosáhnout smíru již při prvním čtení.
Skupina socialistů se na mě obrátila s žádostí, aby hlasování o návrzích usnesení o dohodách o hospodářském partnerství bylo odloženo až na prosincové zasedání, a aby tedy pro předložení textů byly stanoveny nové lhůty.
jménem skupiny PPE-DE. - (PT) Paní předsedající, beru na vědomí duch kompromisu, který projevují socialističtí poslanci, a jménem skupiny PPE-DE musím prohlásit, že i my jsme kompromisu otevřeni, a nebudeme tedy proti tomuto návrhu vystupovat. Avšak vzhledem k referendu ve Venezuele bychom na prosincovém dílčím zasedání chtěli zároveň přijmout usnesení o situaci v této zemi. Myslím, že v duchu tohoto kompromisu a také v duchu vánoční atmosféry můžeme tyto návrhy upravit.
Pane Pinheiro, toto téma se netýká Venezuely, nýbrž návrhu skupiny socialistů, kteří požadují odložení návrhů usnesení o dohodách o hospodářském partnerství na prosincové zasedání.
Přeje si některý z poslanců vystoupit na podporu tohoto návrhu?
jménem skupiny PPE-DE. - (PT) Paní předsedající, zřejmě jste neposlouchala, co jsem říkal. Začal jsem tím, že v rámci kompromisu bychom byli ochotni tento návrh přijmout. Avšak v duchu onoho vánočního kompromisu bychom si zároveň přáli, aby naši socialističtí přátelé pro změnu přijali náš návrh na usnesení k otázce Venezuely po uskutečnění tamějšího referenda.
jménem skupiny GUE/NGL. - (DE) Paní předsedající, jsem tímto návrhem skupiny socialistů velmi překvapen. Společný návrh usnesení předložený socialisty, Zelenými a mou skupinou v sobě zahrnoval usnesení přijaté v Kigali. V Kigali členové skupiny PPE-DE s tímto kompromisem rovněž souhlasili, takže prostě nemohu pochopit, proč by mělo být nyní vše odloženo na další rozpravu, když poslanci tohoto Parlamentu společně dospěli k dohodě. Skutečností je, že s tímto kompromisem souhlasili v Kigali všichni! S odložením tudíž nesouhlasím, neboť dotyčný dokument byl již schválen velkým počtem poslanců a bylo by možné hlasovat o něm již dnes.
jménem skupiny Verts/ALE. - (DE) Paní předsedající, jenom aby nedošlo k nedorozumění: Problémem není obsah, problémem je, že si chtějí zajistit většinu. Myslím, že je to legitimní. Máte naprostou pravdu, pane Markove; návrh naznačuje, že rozprava by měla začít znovu, což je těžké pochopit, ale socialisté mají představu - rozumějme -, že si zajistí většinu ke schválení toho, co si stejně všichni přejí. O to jde a to je ten důvod, proč chtějí odložení. To je všechno.
Hlasování o návrzích v oblasti dohod o hospodářském partnerství se odkládá na prosinec a navrženy jsou následující termíny:
pro předložení pozměňovacích návrhů a společných návrhů usnesení: pondělí 10. prosince do 19:00.
Obdržela jsem žádost od skupiny Evropské lidové strany a skupiny Evropských demokratů, aby byla ukončena rozprava o prohlášení Komise k referendu ve Venezuele, a zároveň mi byly předloženy návrhy na usnesení.
jménem skupiny PSE. - (DE) Paní předsedající, pan de Deus Pinheiro se právě zmínil o vánočním duchu. Jsem rovněž pro vánoční atmosféru, ale neměli bychom to přehánět. Konec konců v tomto duchu jsme projevili dost ochoty přistoupit na kompromis z Kigali.
Pokud jde o Venezuelu, vždy budou existovat rozdílné pohledy, vlastně protichůdné postoje, v každé diskusi o panu Chávezovi. Máme za to, že diskuse je užitečná - ostatně právě probíhá -, ale nejsme přesvědčeni o tom, že v krátké době, kterou na to máme, dokážeme dnes či zítra připravit rozumné usnesení. Pokud toto usnesení předložíme na prosincovém dílčím zasedání, bude v té době již tři týdny staré. Je velice užitečné v současné době vést diskusi, ale usnesení nechceme, protože bude buď odbyté, nebo se nestihne včas. Myslím si, že diskutovat bychom měli dnes a že to bude stačit.
Velmi nás těší, že dnes můžeme u nás v Parlamentu přivítat delegaci parlamentu Islámské republiky Afghánistán. Tato delegace navštívila náš Parlament loni v prosinci ve Štrasburku a máme velikou radost, že je můžeme přivítat také zde v Bruselu.
Dámy a pánové, chtěla bych vašemu shromáždění a afghánským lidem vyjádřit naši hlubokou a upřímnou soustrast s teroristickým útokem z 6. listopadu 2007, při němž přišlo o život šest vašich poslanců a asi 100 afghánských občanů. Mezi oběťmi byl Sayed Mustafa Kazemi, který byl členem afghánské delegace při její loňské návštěvě ve Štrasburku.
Cílem vaší návštěvy je zahájení pravidelného dialogu, který nám umožní rychleji porozumět politické a sociální situaci v Afghánistánu a poskytne nám příležitost jednat o pomoci, kterou vaše země potřebuje.
Jsem přesvědčena, že vy všichni považujete tuto návštěvu za symbol našeho společného úsilí o prosazení demokratických hodnot a plné respektování lidských práv po celém světě.
Dovolte mi, abych zde vyjádřila velkou radost, kterou máme z vaší návštěvy, a náš závazek k prohlubování spolupráce mezi našimi vládami.
Pokud vím, již jste navázali s Evropským parlamentem užitečné kontakty, a já vám přeji úspěšné pokračování vaší mise, příjemný pobyt a šťastnou cestu zpět do vlasti.
Paní předsedající, moje faktická poznámka se týká čl. 9 odst. 6 o řádném chodu parlamentní činnosti.
Byli jsme informováni o výskytu azbestu v budovách Winstona Churchilla a SDM ve Štrasburku. Poslední zpráva "potvrdila vyšší výskyt azbestu" na našich tamních pracovištích, než se původně předpokládalo. Azbest je jedním z nejnebezpečnějších karcinogenů a může ohrozit lidský život. Měli bychom proto požadovat příslušné informace o posouzení rizik a podrobné údaje o odstranění azbestu z budov Parlamentu, včetně harmonogramu a přijatých bezpečnostních opatřeních. Zdraví a bezpečnost poslanců, zaměstnanců a návštěvníků Parlamentu by měly být nejvyšší prioritou.
Pane Hegyii, toto v podstatě není procedurální záležitost, ale protože jste tuto důležitou otázku již nadnesl, chtěla bych podotknout, že pokud jde o případný výskyt azbestu v našich budovách, generální tajemník k této věci již vydal prohlášení.
Dalším bodem je zpráva pana Jo Leinena jménem Výboru pro ústavní záležitosti týkající se schválení Listiny základních práv Unie Evropským parlamentem..
úřadující předseda Rady. - (PT) Paní předsedající, pane místopředsedo Výboru, dámy a pánové, slavnostní akt vyhlášení Listiny základních práv dne 12. prosince ve Štrasburku předsedou Rady, portugalským ministerským předsedou panem Josém Sócratem, předsedou Evropského parlamentu a předsedou Evropské komise bude nepochybně jedním z významných momentů nedávné historie Unie a portugalského předsednictví Evropské unie.
Postoupíme o krok dál, což bude mít významné a konkrétní důsledky pro upevnění univerzálních hodnot lidské důstojnosti, svobody, rovnosti a solidarity. Díky nové Lisabonské smlouvě bude mít Listina stejnou váhu jako Smlouvy; jinými slovy bude právně závazná. Tato skutečnost, vzhledem ke své důležitosti, musí být patřičně zdůrazňována a vlády jednotlivých států a Komise by měly pociťovat hrdost. Znamená to konec jedné dlouhé cesty.
Rozhodnutí dát Listině základních práv právní hodnotu má dopad i mimo obvyklé politické a diplomatické kruhy, neboť přímo ovlivňuje právní záležitosti našich občanů. Je to konkrétní výsledek, kterého Evropa dosáhla. Je jasné, že institucionální reformy Lisabonské smlouvy jsou důležité, a pravdou také je, že změny provedené v politikách EU, ve společné zahraniční a bezpečnostní politice, v politice týkající se spravedlnosti a vnitřních věcí a v dalších oblastech jsou naprosto nezbytné k tomu, aby Unie mohla řešit otázky budoucnosti a plnit úkoly, které jsou před námi. Avšak existující soupis práv, který je pro evropské orgány a členské státy při uplatňování evropského práva závazný, svým významem všechno toto daleko přesahuje. Od této chvíle jsme evropský projekt zaměřili přímo na své občany.
Když hovoříme o základních právech, chci zároveň jménem předsednictví a také jménem své země vyjádřit radost z Protokolu Lisabonské smlouvy, který umožňuje přistoupení Unie k Evropské úmluvě o lidských právech. Tento protokol totiž představuje úspěšné završení dlouhodobého úsilí.
Vhledem ke všem těmto skutečnostem musím blahopřát tomuto Parlamentu a panu Leinenovi k tomu, že 12. listopadu navrhovanou zprávu přijal Výbor pro ústavní záležitosti. To znovu ukázalo oddanost tohoto Parlamentu základním právům Evropské unie. Zbývá mi pouze dodat, že bych si upřímně přál, aby Parlament mohl tuto zprávu také odhlasovat, a umožnil tak slavnostní vyhlášení Listiny základních práv uvedenými třemi orgány dne 12. prosince.
místopředsedkyně Komise. - Paní předsedající, Listina základních práv bude v naší Unii klíčovým dokumentem založeným na právních normách. Obsahuje skutečný soupis práv, kterých by měli požívat všichni občané Unie, od jednotlivých práv týkajících se lidské důstojnosti, svobod, rovnosti a solidarity až po práva související se statutem občanství a spravedlností. Tato Listina nezmění pravomoci Unie, ale občanům nabídne posílená práva a větší svobodu.
Orgány, instituce, úřady a organizace Unie budou vázány právy uvedenými v Listině a stejné povinnosti připadnou členským státům po provedení právních předpisů Unie. Občané se budou moci soudně domáhat práv zakotvených v Listině a právní kontrola Evropského soudního dvora zajistí, aby Listina byla uplatňována správným způsobem.
Komise vítá skutečnost, že právně závazná síla Listiny byla zachována prostřednictvím jednání na mezivládní konferenci. Jako Parlament bychom raději viděli, aby Listina platila pro všech 27 členských států bez výjimek v celém rozsahu žalovatelnosti, ale dosažené výsledky bychom neměli podceňovat. Právní síla je důležitým krokem vpřed při budování všeobecně uznávané a odpovědné Unie, kde je pozornost soustředěna na zájmy občanů. Na začátku toto nebylo zřejmé a k úplnému dosažení zmíněného cíle vede dlouhá cesta.
Listina vyhlášená v roce 2000 nebyla právně závazná. Během Evropského konventu v letech 2002-2003 a na mezivládní konferenci, která následovala v letech 2003-2004, byla Listina upravena tak, aby byla právně závazná, ale tento proces se zastavil, neboť se nepodařilo ratifikovat Ústavní smlouvu.
Na zasedání Evropské rady v červnu 2007 bylo dohodnuto, že budoucí nová Smlouva bude obsahovat odkaz na Listinu, tak jak byla upravena a s konečnou platností schválena v roce 2004, a že bude mít stejnou právní hodnotu jako Smlouvy, a toto se nyní promítá do nové Smlouvy.
Zpravodaj navrhuje, aby Parlament Listinu schválil, což je nezbytný krok před slavnostním aktem vyhlášení, a Komise samozřejmě toto doporučení plně podporuje. Příští týden Komise Listinu také schválí a zmocní předsedu, aby ji 12. prosince společně s předsedy Parlamentu a Rady vyhlásil.
Vyhlášení revidované Listiny umožní uvést na ni odkaz v nové Smlouvě, která bude podepsána následujícího dne v Lisabonu a rozšíří právní hodnotu a žalovatelnost na práva v ní zakotvená.
S novou Smlouvou a Listinou základních práv Unie nepochybně ze své strany zvýší ochranu lidských práv. Evropská unie není pouze trhem, ale také společným prostorem založeným na hodnotách a občanských právech.
zpravodaj. - (DE) Paní předsedající, pane úřadující předsedo Rady, paní místopředsedkyně, dámy a pánové, Listina základních práv Evropské unie je základním prvkem Lisabonské smlouvy; vlastně bychom ji mohli nazvat duší nové Reformní smlouvy. Jsem rád, že všechny tři orgány se shodují v tom, že Lisabonská smlouva se nezabývá pouze orgány nebo politikami; zabývá se lidmi, zejména 500 miliony obyvatel Evropské unie. Tato Listina je viditelným vyjádřením toho, že Evropská unie má starost o ochranu našich občanů s ohledem na všechny akty, které pocházejí z Evropské unie.
Listina základních práv je tedy milníkem. Přecházíme z Evropy států do Evropy občanů a my poslanci Evropského parlamentu jsme tento vývoj vždy vítali a vítáme. S touto Listinou a 50 právy a svobodami, které obsahuje, bude mít Evropská unie nejmodernější a nejobsažnější soupis základních práv na světě. Nic podobného nikde jinde ve světě neexistuje, takže bychom měli být na tento úspěch hrdi. Od článku 1, který hovoří o ochraně lidské důstojnosti, přes celou Listinu až po poslední článek, který se zabývá právem nebýt trestán dvakrát za stejný trestný čin, Listina poskytuje posílenou ochranu práv a také uvádí práva, která nemusí být nutně obsažena v ústavách všech 27 členských států. Chtěl bych vás upozornit na zákaz reprodukčního klonování lidských bytostí moderní genetickou metodou, právo na ochranu osobních údajů, právo na svobodu informací a právo na přístup k dokumentům, ale také na právo na dobré vládnutí, "řádnou správu", neboť právě toto hlásáme zbytku světa, ale musí to přirozeně platit také pro nás samotné.
Vůbec poprvé soupis základních práv klade ekonomická a sociální práva na stejnou úroveň s politickými právy a občanskými svobodami. Jsem přesvědčen, že v éře globalizace to lidem poskytuje přiměřenou ochranu. Jak Parlament opakovaně zdůraznil, je politováníhodné, že nová Smlouva neuvádí úplný text Listiny, takže to nebude tak viditelné, jak by to mohlo být. Domnívám se však, že bychom měli s uspokojením vzít na vědomí článek 6 Lisabonské smlouvy, který říká: "Unie uznává práva, svobody a zásady stanovené v Listině základních práv Evropské unie, která bude mít stejnou právní hodnotu jako Smlouvy." To rozptyluje veškeré pochybnosti občanů Evropské unie, neboť se potvrzuje, že s pomocí této Smlouvy mají možnost hájit svá práva u soudů jednotlivých států a nakonec u Evropského soudního dvora v Lucemburku.
Přesto musíme tuto Listinu přijmout znovu na plenárním zasedání, protože byla pozměněna a mohlo by se tvrdit, že bohužel není tak dobrá jako Listina z roku 2000. Narážím zejména na rozmělňování článku 52 a mohou nastat problémy s výkladem velice vágních formulací obsažených v tomto článku. Nicméně Listina byla zachráněna a stane se součástí Smluv. Myslím si, že Listina je symbolem. Jak již v tomto Parlamentu zaznělo, EU není jen velký trh s přidruženou měnovou unií, EU je společenstvím hodnot a jejím úkolem je bránit tyto hodnoty ve svých vnitřních politikách, stejně jako ve vnějších politikách Evropy.
Tím smutnější je, že pro dva členské státy existuje vyvazující výjimka, a to pro Spojené království a Polsko. Považujeme to za politováníhodné a rád bych vyzval vlády a parlamenty těchto dvou zemí, aby se vynasnažily co nejrychleji tuto výjimku zrušit, aby všech 27 členských států fungovalo na stejném základě, bude-li třeba bránit základní práva a hodnoty Evropské unie. Proto zde podporuji přijetí pozměňovacího návrhu skupiny Zelených, o němž se bude hlasovat zítra jako o doplňku k naší zprávě předložené Výborem pro ústavní záležitosti. Dovoluji si vás proto požádat, abyste pro tuto důležitou zprávu hlasovali.
jménem skupiny PPE-DE. - (ES) Paní předsedající, dnes dopoledne moje skupina oslavila a připomenula si schválení Listiny základních práv Evropské unie. Dnes si členové mojí skupiny vzali odznak s nápisem "Ano Evropě hodnot".
V tomto směru souhlasím s tím, co řekli předchozí řečníci, zejména paní Wallströmová, o tom, že Evropská unie není pouze trh. Evropská unie je politický projekt, ale projekt založený na zásadách a hodnotách, které sjednocují všechny Evropany.
Vzhledem k tomu, paní předsedající, je dnešek vhodným dnem, kdy můžeme oslavovat usnesení, které nám umožní slavnostně vyhlásit tuto Listinu základních práv na následujícím dílčím zasedání ve Štrasburku.
Ve skutečnosti neprozradím žádné tajemství, když řeknu, že těm z nás, kteří měli to štěstí a podíleli se na koncipování této Listiny na prvním Konventu, zůstala v ústech nahořklá pachuť. A to ze dvou důvodů, zaprvé proto, že ačkoliv jsme navrhovali Listinu, jako kdyby měla být právně závazná, nakonec to v Nice nebylo možné, protože šest vlád to odmítlo.
Avšak čas ukázal, že jsme měli pravdu, a díky Lisabonské smlouvě bude Listina nyní právně závazná. Hořká pachuť se teď změnila v uspokojení.
Druhým důvodem, paní předsedající, je, že si pamatuji, že v Nice k žádnému slavnostnímu vyhlášení Listiny nedošlo. Propásli jsme velkou příležitost, jak vysvětlit evropským lidem, že práva a svobody proklamované v Listině jsou naším poznávacím znamením, neboť k podpisu došlo v tajnosti.
Avšak díky rozhodnutí předsedy Evropského parlamentu a našich třech zástupců na této mezivládní konferenci dosáhneme na dílčím zasedání ve Štrasburku dne 12. prosince toho, co se nepodařilo dosáhnout v Nice. Tuto Listinu slavnostně vyhlásíme, a jak to již udělali členové skupiny PPE-DE, potvrdíme naši oddanost právům a svobodám uvedeným v této Listině.
jménem skupiny PSE. - Paní předsedající, skupina PSE podporuje znovupřijetí Listiny v její nové podobě, aby mohla být prostřednictvím Reformní smlouvy závazná pro evropské orgány. Tím odstraníme zásadní problém. Evropské orgány jako takové nejsou dosud striktně zavázány k tomu, aby respektovaly stejná práva, která respektují naše členské státy na základě svých vlastních ústav nebo na základě svého přijetí Evropské úmluvy o lidských právech a s pomocí dalších mezinárodních nástrojů v oblasti lidských práv. Tato Listina bude pro evropské orgány závazná a celá oblast práva Společenství musí tato práva respektovat, a pokud se to nepodaří, mohou soudy evropské právní předpisy prohlásit za neplatné.
Následujícím bodem je zpráva pana Christensena jménem Výboru pro zaměstnanost a sociální věci o obecných zásadách flexikurity.
Pane předsedající, myslel jsem, že mě žádáte o závěrečný projev k rozpravě o Listině, o projev, který vůbec nemám připravený, proto jsem v rozpacích.
Pane předsedající, pane komisaři, dámy a pánové, otázka flexikurity je nyní klíčovým bodem evropské agendy a je nevyhnutelná pro budoucnost ekonomických a sociálních modelů Evropy. Je to složitá otázka zahrnující schopnost provést změnu a prosadit reformu zaměstnanosti a sociálního zabezpečení v rychle se měnících globálních podmínkách, což vyžaduje reagovat na výzvy globální hospodářské soutěže, technických inovací a stárnutí obyvatelstva. Potřebujeme flexibilnější trhy, ale zároveň to znamená nutnost zajistit našim občanům lepší podmínky, dokonalejší nástroje a větší jistotu, aby tuto změnu úspěšně zvládli. To je úkol, který nás čeká.
Pokud jde o nás, portugalské předsednictví se snažilo aktivně se podílet na hledání ucelených a vyvážených řešení v této oblasti. Po sdělení Komise předloženém v červnu jsme odpovídali za provádění mandátu Evropské rady a za dosažení konsensu o společných zásadách a flexikuritě. Sdělení Komise přirozeně vytvořilo pro tuto činnost výborné východisko a pomohlo nám vypracovat koncepci a zintenzivnit diskusi o řešeních, která by mohla sloužit jako společná platforma pro různé názorové linie, jež jednotlivé členské státy budou muset dodržovat.
Uvědomujeme si, že výchozí pozice a situace jsou různé, různá tedy budou muset být i řešení. Abychom vytvořili podmínky pro dosažení pokroku v této oblasti, rozvinuli jsme různé iniciativy, jejichž hlavní subjekty jsou na evropské úrovni, a uspořádali jsme konferenci o výzvách flexikurity. Konference měla z politického hlediska dobrou účast a pojednávala o směrech vývoje a také o vyhlídkách do budoucna. Snažili jsme se rovněž analyzovat zkušenosti zemí, kde mají s používáním modelů dobré výsledky, a určit, které prvky těchto modelů lze použít v jiných podmínkách. Získali jsme také stanoviska expertních výborů pro zaměstnanost a sociální zabezpečení a také Výboru regionů. Kromě toho jsme se snažili přesvědčit k účasti sociální partnery v této oblasti, neboť jsme si vědomi, že tento nový model vyžaduje pevné odhodlání všech zúčastněných stran, nicméně je také zapotřebí vzít v úvahu zájmy všech.
V této souvislosti vzájemná dohoda se sociálními partnery dosažená na vrcholné schůzce sociální tripartity, která se konala 18. října v Lisabonu, dala této rozpravě důležitý impuls. Sociální dialog probíhající na různých úrovních a účast sociálních partnerů jsou rozhodující pro úspěch jakékoli strategie uplatňované při provádění reforem trhů práce. Pro nalezení úspěšných řešení je nejdůležitější zapojit do tohoto procesu každého a my potřebujeme, aby mezi sociálními partnery a v orgánech panovalo ovzduší důvěry. Všichni musíme být ochotni uznat a převzít odpovědnost za změnu. Chci vyzdvihnout kvalitu rozpravy a intervencí ve všech fázích, jak z odborného, tak z akademického hlediska, a rovněž co se týče diskuse o politickém obsahu a průběhu.
V důsledku veškeré této činnosti, kterou jsem zmínil a během níž jsme se vždy mohli spolehnout na pomoc Komise, může nyní Rada schválit soubor obecných zásad flexikurity, který, jak doufáme, formálně schválíme na zasedání, které se bude konat ve dnech 5. a 6. prosince. Tyto obecné zásady, na nichž se všichni shodneme, zahrnují zohlednění rozdílné situace v jednotlivých zemích vyžadující různé přístupy a řešení, nutnost překonat segmentaci trhu práce, různé rozměry flexikurity - pracovněprávní předpisy, vzdělávání, odborná příprava, sociální zabezpečení -, uznání důležitosti sociálního dialogu v těchto podmínkách, podporu sociálního začlenění, nediskriminaci, rovnost a sladění pracovního a rodinného života, a rovněž nezbytné zajištění slučitelnosti politik se zdravým a udržitelným rozvojem veřejných financí. Chci zdůraznit, že v této sněmovně v podstatě existuje široká shoda. Musím ocenit skvělou práci, kterou jsme v této oblasti odvedli a kterou odvedl tento Parlament.
Obecné zásady, jakmile budou přijaty, vytvoří základní nástroj pro provádění dalšího cyklu Lisabonské strategie. Členské státy budou vyzvány, aby při vymezování a provádění svých vnitrostátních politik s těmito zásadami počítaly a vytvořily si své vlastní mechanismy a přístupy podle své konkrétní situace, které budou monitorovány v rámci národních programů reforem. Sociální partneři na všech úrovních budou přesvědčováni, aby pomohli vymezit a provádět opatření v oblasti flexikurity a také aby používali společné zásady jako odkaz. Máme za to, že v rámci této strategie je nezbytné investovat do sociální mobilizace našich občanů, a v této souvislosti musím připomenout, jak nesmírně důležitá je účast tohoto Parlamentu. Vzhledem k tomu, kdo jej politicky zastupuje, a vzhledem k jeho blízkosti lidem může tento Parlament výborně přispět k lepšímu pochopení konceptu flexikurity. Klíčovou zásadou je, že flexibilitu a jistotu musíme považovat za prvky vzájemně se podporující a posilující, nikoli protichůdné, a toto musí naši občané dobře pochopit.
člen komise. - (CS) Vážený pane předsedo, sdělení Komise týkající se flexikurity vyvolalo v celé Unii důležitou a užitečnou diskusi. Děkuji zpravodaji Christensenovi i ostatním poslancům, kteří se diskuse o flexikuritě aktivně zúčastnili.
Díky vašemu úsilí a spolupráci s ostatními parlamentními výbory bude Evropský parlament moci přijmout usnesení, které významně podporuje přístup, který navrhla Komise. V naší společnosti se podmínkou jistoty stává změna. Musíme tedy koordinovaným způsobem hledat nové formy jistoty: lepší dovednosti, schopnost najít nové zaměstnání, moderní ochranná opatření přizpůsobená novému trhu práce.
V posledních letech byla v Evropě na každé pracovní místo, které zaniklo v oblasti průmyslu, vytvořena čtyři nová pracovní místa v ostatních oblastech. Nejdůležitější otázkou je, jak nad těmito proměnami získat kontrolu a jak tuto změnu úspěšně zvládnout. Rovněž si musíme položit otázku týkající se důvodů segregace na trhu práce v řadě členských zemí.
Zprávu, k níž se dnes vyjadřujete, velmi vítám. Tato zpráva uznává, že flexikurita může být strategií reformy trhu práce. Text rovněž podporuje čtyři dílčí složky flexikurity formulované Komisí. Rovněž mohu celkově podpořit návrhy týkající se společných zásad uvedených v odstavci 15 této zprávy. Vaše návrhy se ubírají přibližně stejným směrem jako návrhy, které předložila Komise ve svém sdělení. Chápu vaše přání, aby některé otázky byly vysvětleny přesněji, jako například boj proti nejistotě. Domnívám se však, že zásady musí být stručné a že je na ně třeba pohlížet z hlediska celkového sdělení.
Chtěl bych rovněž přivítat souhlas evropských sociálních partnerů s analýzou problémů na trhu práce, která byla předložena na nedávné vrcholné schůzce sociální tripartity v Lisabonu 18. října 2007 a jež se mimo jiné týká i flexikurity. Tento souhlas naznačuje, že sociální dialog může přinést konkrétní výsledky. Ostatně ve vašem návrhu usnesení jste uvedli odkaz na tuto společnou analýzu.
Nyní bych chtěl odpovědět na některé kritické pohledy uvedené ve vaší zprávě. Vím, že si přejete, aby diskuse o flexikuritě byla vyváženější. Nejprve bych vám chtěl připomenout, že sdělení Komise je výsledkem intenzivního dialogu všech zúčastněných stran a důkladné konzultace s významnými odborníky v této oblasti. Jsem přesvědčen o tom, že přístup Komise je vyvážený, neboť cílem je podporovat současně pružnost a jistotu, a to tak, jak již bylo řečeno - jako dva prvky, které jsou synergické, nikoliv v rozporu.
Je zřejmé, že diskuse o flexikuritě nesmí být zneužita k deregulaci trhu práce. Naopak flexibilita a mobilita musí směřovat k vyšším cílům, to jest k lepším pracovním místům, k lepší rovnováze mezi prací a rodinným a soukromým životem, výkonnější ekonomice jako celku. Jak víte, Rada v příštích týdnech rozhodne o společných zásadách flexikurity. Poté budou pokračovat vnitrostátní diskuse určené všem zúčastněným stranám, aby strategii flexikurity bylo možné provádět na vnitrostátní úrovni s ohledem na zvláštnosti jednotlivých států. Spoléhám na to, že jednotlivé zúčastněné strany zajistí, aby v oblasti flexikurity bylo možné dospět k vyváženým přístupům.
Pokud jde o náklady, je třeba si uvědomit, že náklady spojené s politikou flexikurity jsou mnohem nižší, než konkrétní přínosy v podobě dynamičtějšího trhu práce a snížené nezaměstnanosti. Ostatně v řadě případů nejde ani tak o zvýšení finančních nákladů, ale spíše o účinnější používání již dostupných prostředků.
Chtěl bych rovněž reagovat na odstavec zprávy, v němž se uvádí, že základem systému sociálního zabezpečení by měla být smlouva na dobu neurčitou. Záměrem Komise není v žádném případě snížit význam smlouvy na dobu neurčitou. Nicméně se domnívám, že bychom měli zavést obecnější systémy sociálního zabezpečení, které by se vztahovaly na smlouvu na dobu neurčitou i na zaměstnání na částečný úvazek, stručně řečeno, aby i tyto formy zaměstnání poskytovaly odpovídající sociální jistotu, to je záměrem, nikoliv oslabení smluv na dobu neurčitou.
Vážený pane předsedo, domnívám se, že s výhradou těchto několika připomínek je zpráva užitečným a relevantním příspěvkem k diskusi o flexikuritě a ještě jednou za ni Evropskému parlamentu děkuji.
zpravodaj. - (DA) Pane předsedající, dámy a pánové, jsem velmi rád, že zde mohu dnes zastávat funkci zpravodaje. Jednání v Parlamentu byla ukončena a může být předložena vyvážená zpráva, která odráží postoje napříč celého politického spektra. Ucelený koncept na pozadí těchto hlavních směrů flexikurity má řešit problémy na evropských trzích práce. Všimněte si, že používám množné číslo, "trhy práce", protože zpráva uznává, že pokud jde o flexikuritu, neplatí žádné "jedna velikost padne každému". Ačkoliv pro flexikuritu neexistuje žádný obecný model, musíme uznat, že na svých trzích práce Evropa čelí řadě globálních výzev, na které je nutné reagovat společně. Demografické výzvy znamenají, že v roce 2050 bude na každého důchodce připadat 1,5 zaměstnance. V současné době jsou to 3 zaměstnanci na jednoho důchodce. Kolem 100 milionů Evropanů žije v chudobě nebo na pokraji chudoby. Důsledky nerovnosti můžeme velmi dobře pozorovat, porovnáme-li země, mezi nimiž existují značné rozdíly, například země ve východní a západní Evropě. Lze je však pozorovat i uvnitř jednotlivých zemí, kde jsme svědky rostoucí nerovnosti. Šest procent zaměstnanců v Evropě lze označit jako pracující chudé a stále více lidí pociťuje zhoršování pracovních podmínek spolu s nejistotou zaměstnání a velmi špatné pracovní podmínky. Stále častěji se vyskytují krátkodobé pracovní smlouvy a dočasná práce a v ohrožení jsou obvyklé pracovní smlouvy na dobu neurčitou. Tato nejistá pracovní místa představují v Evropě 12 %. Kromě toho stoupá podíl neohlášeného a nelegálního zaměstnávání. V některých zemích připadá na nelegální zaměstnávání téměř 15 % všech pracovních míst. Tento vývoj musíme zvrátit, jednak proto, že je to pro Evropu nákladné, a jednak tyto podmínky nejistého a nestabilního zaměstnání často dopadají na slabší skupiny společnosti.
Vzdělání je nejdůležitější devizou Evropy na konkurenčním globálním trhu, ale není jí věnována dostatečná pozornost. Prakticky 15 % našich mladých lidí předčasně opouští školní systém, a to v době, kdy trh práce klade velké nároky na znalosti. Ti, kterým ujede vlak ke vzdělání, budou dlouhodobě zažívat potíže, a proto máme povinnost těmto lidem pomoci.
Výzvy jsou tedy Evropě jasné. Naším úkolem je dodat zprávu a vizi, jak se s těmito výzvami budeme vyrovnávat. Tady bych chtěl poděkovat za skvělou pomoc Komisi. Naše spolupráce, pokud jde o zprávu, byla výborná, přičemž mým úkolem bylo dokončit práci zde v Parlamentu. Jako zpravodaj mám dojem, že je nutno více se zaměřit na sociální Evropu, aby práva pracovníků byla respektována v celé EU a abychom měli více a lepších pracovních míst. Větší flexibilita v rámci organizací nesmí být na úkor pracovních podmínek zaměstnanců. Jak toho dosáhneme? Zpráva výslovně zdůrazňuje nutnost, aby se obvyklým druhem pracovní smlouvy stala pracovní smlouva na dobu neurčitou. Za druhé, ve větší míře musíme zapojit sociální partnery. Při takovém rozhodování není možné ponechávat zaměstnance stranou. Řešení spočívá ve flexibilním a jistém trhu. Účast zaměstnanců je naprosto zásadní a při uplatňování strategií flexikurity je zapotřebí toto neustále zdůrazňovat.
Závěrem se zpráva zabývá tím, co bychom mohli nazvat rámcem flexikurity. Jinými slovy, vnitrostátními podmínkami pro uplatňování flexibility a jistoty. Flexibilita a flexikurita stojí peníze. Nejsou to však vyhozené peníze, jsou to naopak peníze investované, které přinášejí nečekaný užitek. Například investujete-li do svých pracovníků, mohl by to být z krátkodobého hlediska výdaj, ale zkušenosti ukazují, že dlouhodobě se to vyplácí. Proto flexikurita, tak jak tento koncept chápeme v severní Evropě, vyžaduje dostatečně silný a výkonný sociální stát. V tomto směru musíme upřímně přiznat, že vzhledem k vývoji, kterého jsme svědky v některých zemích, kde se soutěží o co nejnižší daně, bude velice těžké financovat jistotu, jeden z aspektů flexikurity. Proto se budu snažit jednou provždy umlčet všechny hlasy prohlašující, že flexikurita je neoliberálním konceptem ve výsledku podkopávajícím práva zaměstnanců. Tak tomu není; naopak.
Na závěr doufám, že prostřednictvím této rozpravy na půdě tohoto Parlamentu a po celé Evropě rozptýlíme některé mýty, které se v souvislosti s flexikuritou hojně vyskytují. Jako zpravodaj jsem za vydatné pomoci svých kolegů vypracoval některé vyvážené hlavní směry flexikurity, směry, které ukazují, jak by měla Evropa rozvíjet svůj trh práce v budoucnu, aby byl konkurenceschopnější a více sociální. S pomocí této strategie zároveň zjistíme, jak řešit nejistotu, která panuje mezi zaměstnanci v Evropě. Mnoho lidí se v současnosti obává, že jejich pracovní místa budou přesunuta a že jejich místo na trhu práce se stane nadbytečným.
Na závěr bych chtěl poděkovat stínovému zpravodaji, zpravodajům z ostatních výborů a všem dalším, kteří se nějak podíleli na této zprávě. Doufám, a tím končím, že hlavy států a vlád zohlední doporučení Parlamentu ve své budoucí činnosti směřující k dosažení obecných hlavních směrů flexikurity, až se sejdou v prosinci v Portugalsku.
navrhovatel stanoviska Hospodářského a měnového výboru. - (SV) Pane předsedající, děkuji zpravodaji za dobře odvedenou práci. Změny, které plodí globalizace, nabízejí nové a lepší příležitosti pro všechny země světa, ale samozřejmě zároveň přinášejí výzvy. Evropa stojí na křižovatce. Můžeme se rozhodnout, zda přivítáme novou a pružnou ekonomiku s jejími možnostmi, nebo se uchýlíme k různým formám ochranářské politiky.
Flexikurita je jedním z nejdůležitějších nástrojů pro vytvoření trhu práce, který, jak uvádí zpravodaj, plně využívá možnosti pracovní síly. Klíčová slova jsou odborná příprava, mobilita a zaměstnatelnost. Je jasné, že žádný model nelze použít univerzálně, ale můžeme a měli bychom se vzájemně učit. Ze stanoviska Hospodářského a měnového výboru vyplývá, že příliš nepružné systémy ochrany chrání vlastně ty, kteří již pracují, ale jiným mohou vstup na trh práce ztěžovat.
Problémem je také růst počtu obyvatel v Evropě, na což zpravodaj rovněž poukázal. Pracovní místa bude potřebovat více lidí. Flexikurita, pokud se správně používá, je pro Evropu dobrým modelem, který jí umožní, aby se v podmínkách globální ekonomiky i nadále úspěšně rozvíjela. Myslím, že to ukazuje příklad Dánska, o němž se zpravodaj nezmínil.
Pane předsedající, zde na půdě Parlamentu bychom se měli shodnout přinejmenším na jedné věci, totiž, že v dnešní době příliš mnoho lidí nemá práci. Evropa musí i nadále sílit, aby vznikala nová pracovní místa.
navrhovatel stanoviska Výboru pro kulturu a vzdělávání. - (IT) Pane předsedající, dámy a pánové, zpráva pana Christensena byla při práci na původním dokumentu klíčová.
¡Bienvenido al Parlamento Europeo, seńor Rodríguez Zapatero! Es un gran placer contar con su presencia.
Chtěl bych vám vyjádřit své upřímné poděkování za to, že jste přijali výzvu Evropského parlamentu k účasti na této rozpravě o budoucnosti Evropy, rozpravě, která je pro tento Parlament velice významná. Navštívilo nás již několik ministerských předsedů z celé Evropské unie a diskutovali o otázkách, které jsou pro Unii důležité, například Guy Verhofstadt, Romano Prodi a Jan Peter Balkenende. Měli jsme možnost vyslechnout si jejich názory a hovořit s nimi o různých otázkách, dokonce v době, kdy panovala velká nejistota o budoucím směřování Evropské unie. Dnes jsme zde, abychom si poslechli vás. Na základě rozhodnutí Konference předsedů - předsedů politických skupin - tuto formu rozpravy uzavře projev švédského ministerského předsedy pana Fredrika Reinfeldta.
Pane ministerský předsedo, myslím, že je důležité uvést, že Španělsko bylo první zemí, která v roce 2005 uspořádala referendum o tom, co bylo později návrhem Ústavní smlouvy a 77 % Španělů hlasovalo pro tento návrh.
Je mi proto zvláštním potěšením, pane ministerský předsedo, moci vás zde přivítat dnes, krátce před podpisem Lisabonské smlouvy, která přichází po dlouhém období reflexe a vlastně krize: Smlouvy, do níž by mohla být včleněna podstata Ústavní smlouvy.
Španělsko je významná země v rámci Evropské unie a již dlouhou dobu přináší do Evropské unie cenný vklad, nejen od svého přistoupení v roce 1986, ale již dlouho předtím. Španělsko vždy ukazovalo - a to platí o všech jeho hlavních stranách -, že je zemí s hlubokým evropským přesvědčením, zemí, která jedná iniciativně a je ochotná aktivně se oddat společné budoucnosti našeho kontinentu.
Dalším bodem je debata o budoucnosti Evropy za účasti španělského ministerského předsedy a člena Evropské rady.
předseda španělské vlády. - (ES) Pane předsedající, dámy a pánové,
jako oddaný a aktivní pro-Evropan a jako ministerský předseda silně proevropské země pociťuji velkou hrdost, že stojím na půdě tohoto Parlamentu, nejreprezentativnějšího orgánu Evropy.
Zde se setkává bohatá rozmanitost našich zemí. Zde vyjadřujeme svou identitu, počínaje odlišností až po to, co nás spojuje. Pokud existuje jeden orgán, který důrazně vyjadřuje duši našeho projektu, pak je to tato sněmovna, neboť právě tady přímo zaznívají přání našich evropských občanů.
Tato sněmovna se postupně stala kompaktnější a lépe připravenou a nyní pohodlně pojme velikou evropskou rodinu. Avšak stala se také silnější a náročnější, protože jak rostl počet států, které zastupovala, tak rostla i její schopnost nejprve ovlivňovat a poté řídit všechny naše politiky a kroky.
Nacházíme se tedy, dámy a pánové, přesně na místě, kde je příhodné diskutovat o Evropě, kterou chceme, a Evropě, kterou potřebujeme. Musím vám proto poděkovat za to, že mi umožňujete vyložit své myšlenky a návrhy týkající se současnosti a budoucnosti Unie.
Koncept Evropy Španělé spojují s naší touhou po míru, svobodě, demokracii a prosperitě.
Naše nejlepší tradice nás spojují s hodnotami, jejichž prostřednictvím se ztotožňujeme s evropským kulturním a politickým prostorem.
Mnoho let jsme doufali a věřili, že se připojíme k tomuto procesu, který začal před více než 50 lety.
Úspěch, který zaznamenali Španělé v minulých dvou letech, pramení z velké části ze sociální dynamiky vyvolané naším členstvím v Unii a z účelného využívání prostředků, které nám byly dány k dispozici díky solidaritě poslanců, kteří se do tohoto projektu zapojili již dříve.
Jako Španělé toho Evropě hodně dlužíme a na začátku jsme se k tomuto projektu připojili s hlubokým pocitem vděku, který chci tady před Evropským parlamentem dnes znovu zdůraznit.
Nikdo tedy nemůže být překvapen, že jsme v referendu Ústavní smlouvu schválili. Stejně tak nikdo nemůže být překvapen, že jsme použili veškerou naši dobrou vůli a přizpůsobivost, abychom překonali institucionální krizi, přičemž jsme zůstali pevní, soudržní a houževnatí, pokud jde o zachování základního obsahu, bez něhož by byl projekt sám o sobě znehodnocen.
Nebezpečí jsme odvrátili, ale stále před sebou máme velký úkol: úkol vybudovat Evropu, kterou potřebujeme a kterou potřebuje svět v 21. století.
Chceme Evropu hodnot. Evropská identita se vytvářela po celou dlouhou historii ztemnělou tragédiemi, ale také ozářenou nejnádhernějšími výtvory lidstva, světlem myšlenky, vroucností a tvořivostí našich umělců, hlubokým přesvědčením našich státnických osobností a odvahou našich lidí.
Svoboda, právní stát, lidská práva, tolerance, rovnost pohlaví, solidarita, to všechno tvoří morální kodex Evropy. Právě v tom, ve věrnosti těmto hodnotám, a nejen v prostém lpění na konkrétním místě, spočívá skutečná podstata naší Unie.
Naše Evropa musí mít reálný politický obsah. Jedině tak vybudujeme Unii v souladu s našimi cíli.
Chceme-li této Evropy dosáhnout, je nezbytné, aby byla výkonná. Musí to být unie, která dokáže čelit výzvám přímo.
Zdrojem legitimity Evropy a cílem jejího směřování jsou její lidé. Mezi občany světa požíváme my Evropané nejvíce práv a jsme nejvíce chráněni. Avšak nejsme ostrov a nemůžeme žít bezstarostně s vědomím, že v jiných částech světa tato práva neexistují nebo jsou porušována. Máme morální povinnost zajistit tato práva všem lidem. Právě z této morální povinnosti se odvíjí poslání Evropy ve světě.
Tato Evropa vyznávající hodnoty se skutečným politickým obsahem a podporovaná svými občany je také Evropa, kterou potřebujeme. V měnícím se a stále složitějším světě musíme usilovat o integraci. Podlehneme-li izolacionismu, omezenému chápání svých hranic a nadřazenosti národních zájmů, nevyhnutelně ztratíme svoji moc a důležitost.
Teď je čas spojit síly a znovu v sobě probudit nadšení. Stále častěji jsme se dozvídali, že Evropa je v krizi, že pochybuje sama o sobě, že její projekt lidé vnímají jako něco vzdáleného nebo že rozšíření oslabí odhodlání politické Unie.
Tento pesimistický názor jsem nesdílel. Takové těžké situace jsme zažili už dříve a vždy jsme z nich na druhé straně vyšli posíleni. Jean Monnet řekl, že lidé přijímají změnu pouze tehdy, je-li to nezbytně nutné, a za naléhavou považují situaci pouze tehdy, když se ocitnou v krizi. Nutnost nás přiměla ke změnám, které budou velice prospěšné.
Dalším bodem je prohlášení Komise k dohodám o hospodářském partnerství.
člen Komise. - Pane předsedající, vítám tuto příležitost, abych vysvětlil, jak pokročila naše jednání o dohodě o hospodářském partnerství (EPA). S potěšením beru na vědomí, že strategie, kterou navrhla Komise ve svém sdělení z 23. října, byla minulý týden schválena Radou. Jak minulý týden oznámil komisař Mandelson parlamentnímu Výboru pro mezinárodní obchod, v těchto jednáních jsme překonali kritický bod.
Tato jednání probíhají velice rychle. Dovolte mi, abych vám nastínil momentální stav. Ve východní Africe byla parafována prozatímní dohoda s Východoafrickým společenstvím: Keňou, Ugandou, Rwandou, Burundi a Tanzanií. Jsme velice blízko předběžného ujednání se zeměmi Indického oceánu v rámci skupiny zemí východní a jižní Afriky.
Pokud jde o Jihoafrické rozvojové společenství, parafovali jsme prozatímní dohodu s Botswanou, Lesothem, Svazijskem a Mozambikem. Angola se připojí, jakmile to bude možné. Jižní Afrika a Namibie rozhodnou o své účasti následujícího dne.
Co se týče tichomořského regionu, pracujeme souběžně na rámcové dohodě pro tento region jako celek a na dohodách s jednotlivými zeměmi o přístupu na trh s cílem ochránit bezprostřední zájmy těch zemí, které odpovídají za obchodování regionu s Evropskou unií. Očekávám, že příslušná dohoda bude oznámena velmi brzy.
Ve zbývajících regionech není situace tak jednoznačná. Za západní a střední Afriku probíhají jednání s takzvanými "podskupinami". Je možné, že s nejvíce postiženými zeměmi budeme moci uzavřít prozatímní dohody o zboží, které by poté v roce 2008 mohly být rozšířeny na úplné dohody o hospodářském partnerství s celým regionem. To bude samozřejmě záviset na ochotě dotčených zemí vydat se touto cestou a předložit dohody o přístupu na trh slučitelné s pravidly Světové obchodní organizace.
V karibském regionu máme dohodu téměř o všem, ale zásadní je, že chybí dohoda o obchodování se zbožím, kde návrh regionu citelně postrádá to, co by bylo možno ve WTO obhájit. Jednání pokračují, ale teď potřebujeme jasné politické rozhodnutí regionu, že bude vypracován harmonogram přístupu na trh slučitelný s pravidly Světové organizace obchodu, a tím jsou následně odblokována jednání.
Ve všech regionech zaujímáme pragmatický a pružný přístup, abychom dosáhli toho, co i nadále zůstává našim cílem u všech těchto dohod: úplné dohody o hospodářském partnerství se čtyřmi regiony. Tím se naše obchodní vztahy zmodernizují a začnou sloužit potřebám rozvoje; naším cílem je tedy úplná dohoda se čtyřmi regiony.
V posledních dnech jsme dosáhli značného pokroku, ale v současné době nemůžeme zaručit uzavření dohody, která by zahrnovala nové obchodní dohody se všemi africkými, karibskými a tichomořskými zeměmi (AKT) slučitelné s pravidly WTO.
Slučitelnost s pravidly WTO je základním prvkem všech dohod, ať se jedná o úplné dohody o hospodářském partnerství, prozatímní dohody nebo dokonce obchodní ujednání. Bez toho můžeme nabídnout pouze všeobecný systém celních preferencí.
Příští týden Rada pro obecné záležitosti a vnější vztahy rozhodne o nařízení ES zavádějícím přístup na trh, který byl zemím AKT nabídnut. Je to zatím nejlepší nabídka, pokud jde o dvoustrannou dohodu: úplný bezcelní a bezkvótový přístup s přechodným obdobím pouze u dvou produktů - cukru a rýže.
Budeme i nadále všemožně usilovat o dosažení dohod. Naše nabídka leží na stole a ve chvíli, kdy kterýkoli stát AKT předloží nabídku slučitelnou s pravidly WTO s cílem uzavřít ujednání, můžeme rychle zareagovat a navrhnout Radě, aby využila nařízení EPA o přístupu na trh.
Naznačili jsme svoji ochotu spolupracovat se subregiony, pokud si to státy AKT přejí. Dohodli jsme se pokračovat po 1. lednu 2008 v projednávání dalších otázek, jako jsou služby, investice a další oblasti související s obchodem, které jsou velmi důležitou součástí rozvojové složky těchto dohod. Dodrželi jsme svůj závazek na uzavření obchodních dohod srovnatelných s dohodami z Cotonou, nebo lepších, a to se všemi zeměmi, které se s námi dohodnou. Nabídli jsme úplné otevření svých trhů a nabídku obchodování se zbožím jsme doplnili štědrými nabídkami služeb.
Nemůžeme ovšem rozšířit obchodní režim z Cotonou, zatímco pokračujeme v jednáních. Dali jsme jasně najevo, že neexistuje-li žádná dohoda o hospodářském partnerství, nemůžeme navrhovat a nenavrhneme žádná řešení, která jsou nezákonná nebo nejistá.
Naši partneři ze zemí AKT budou potřebovat podporu při uplatňování dohod a provádění nezbytných úprav a reforem. Proto se Komise snaží zajistit, aby Evropský rozvojový fond poskytoval pomoc v oblasti obchodu v rámci priority EPA. Proto úzce spolupracujeme s členskými státy, abychom získali více dalších finančních prostředků v souvislosti s nově přijatou strategií EU pro pomoc v oblasti obchodu.
Víme, že ukončení těchto jednání znamená přijmout obtížná politická rozhodnutí, ale vítáme iniciativu těchto regionů AKT a zemí, které se jako první rozhodly spolu s námi parafovat dohody o hospodářském partnerství. Budeme je i nadále podporovat při plnění přijatých závazků, a jelikož pracujeme společně, budeme se snažit, aby tento obchodní vztah skutečně přispíval k jejich rozvoji.
jménem skupiny PPE-DE. - Pane předsedající, po sedmi letech jednání říci, že nejsme tam, kde bychom měli být, je asi přílišný eufemismus. Nejsem si jist, zda je přesné říci, že jsme překonali kritický bod.
V posledních několika týdnech někteří členové zemí AKT začali být stále více znepokojeni vyhlídkami na omezený - jak to označil sám komisař - celní režim všeobecného sytému celních preferencí, který je čeká od 1. ledna, pokud nepodepíší dohodu o hospodářském partnerství. Evropská komise prohlašuje, že se jí podařilo dosáhnout prozatímní dohody jak s jednotlivými státy, tak se subregionálními skupinami. Podle sdělení komisaře včera byla dohoda podepsána s východoafrickou skupinou, zatímco Jihoafrické rozvojové společenství ji podepsalo minulý týden - s výjimkou Jižní Afriky a Namibie! Jaká je to hospodářská dohoda, když opomíjí některé země? Dozvěděli jsme se, že Komise tlačí západní Afriku k podepsání dohody bez Nigérie, což je jedna z největších zemí v Africe a zřejmě má před sebou velká obchodní jednání s Evropskou unií. Jaký je dlouhodobý dopad podpisu těchto tzv. rámcových dohod? A co regionální integrace? Pokud tomu rozumím, tyto dohody rozbíjejí přesně ty regiony, které uvádí moje zpráva, a právě na ně se celé dohody o hospodářském partnerství zaměřují.
Usnesení Parlamentu, vypracované jednou politickou skupinou, jasně stanoví nutnost sledovat tato v současnosti rychle probíhající jednání. Zmíněné dohody se nám nemusí líbit, ale konečný termín je téměř jenom na nás a v dané chvíli neexistují jiné možnosti. Prohlášení z Kigali bylo nesmírně těžkopádné a kritické. Naše dnešní usnesení Parlamentu je prozíravé a já doufám, že můžeme hledět kupředu.
Jak jejich název napovídá, dohody o hospodářském partnerství jsou nakročením k plným a všestranným obchodním vztahům mezi EU a zeměmi AKT. Jsem zklamaný, že skupina PSE se rozhodla pro ně nehlasovat.
Na závěr ještě jedna věc k zamyšlení pro pana komisaře. Ve Spojeném království se začalo říkat, že ve světě existují tři velké lži: "šek je na poště", "to nebyla moje chyba" a "jsem z Evropské unie a přišel jsem vám pomoci".
jménem skupiny PSE. - (FR) Pane předsedající, pane komisaři, nemůžeme si nevšimnout, že způsobem, jakým Komise jednání vedla, se nepodařilo zajistit podpis skutečných dohod o hospodářském partnerství před plánovaným termínem. Tady souhlasím s panem Sturdym: Prozatímní dohody zpochybňují regionální skupiny, které byly vytvořeny a představují základnu pro diskuse vedené za účelem podepsání těchto dohod o hospodářském partnerství.
Jednání ani zdaleka neposílila vazby a důvěru mezi Evropou a státy AKT a naopak vyvolala velké obavy. Panuje obava o ztrátu veřejných prostředků: Senegalský prezident nedávno oznámil tisku, že od 35 % do70 % afrických rozpočtů tvoří celní sazby, například Nigérie má přijít o 800 milionů EUR.
Panuje obava, jaké důsledky může mít liberalizace pro křehká odvětví ekonomik zemí AKT, která budou muset čelit konkurenci evropských podniků. Panuje obava ohledně žádostí o zařazení řady subjektů do druhé fáze, což odporuje závazkům WTO. Zde mám na mysli služby, investice, veřejné trhy a pravidla hospodářské soutěže. Panuje obava z toho, že v roce 2008 hrozí zavedení vyšších celních sazeb pro země AKT, které nepatří mezi nejméně rozvinuté, jako určitá forma vydírání nutící je k přijetí jakékoli dohody.
Mám za to, že musíme umožnit další fungování vztahů AKT-EU a do jednání znovu vrátit hlavní zásady z Cotonou. Dohody o hospodářském partnerství jsou rozvojové nástroje. Samotnou liberalizací nic nekončí. Cílem dohod EPA je posílení ekonomik zemí AKT s cílem pomoci jim proniknout do světové ekonomiky.
Po uzavření dohody o hospodářském partnerství by na tom žádný stát AKT neměl být hůře než před jejím podpisem. Signatáři musí těžit ze systému preferencí, který je minimálně tak výhodný jako před podpisem jakékoli dohody EPA. Dohody musí vycházet ze zájmů států AKT a rozdílnosti jejich ekonomik.
Je nutno ujasnit pravidla původu, abychom zjistili, do jaké míry budou mít tyto státy užitek z námi předkládaných nových opatření umožňujících přístup na nový trh, a je nutno uplatňovat skutečné mechanismy finančního vyrovnání. Musíme pochopit, co nám v Prohlášení z Kigali vzkazují poslanci parlamentů ve státech AKT a v Evropě. Datum 31. prosince není tak osudnou ranou jako ta, kterou jste zasadili vy.
jménem skupiny ALDE. - (IT) Pane předsedající, dámy a pánové, my, členové skupiny ALDE, jsme podpořili žádost vedoucího skupiny socialistů o odložení hlasování ve snaze dosáhnout širší shody na textu příslušného usnesení.
Rovněž sdílíme obavy a naděje shrnuté v závěrečném dokumentu ze zasedání v Kigali. Dohody o hospodářském partnerství jsou důležitým nástrojem rozvoje, regionální integrace a snížení chudoby. K těmto cílům musí směřovat činnost EU v našem globalizovaném světě. Samotný volný obchod, pravidla WTO a také dohody o hospodářském partnerství nejsou účelem, nýbrž nástrojem ve službách světového obchodu.
Změna směrnice 2004/49/ES o bezpečnosti železnic Společenství - Interoperabilita železničního systému Společenství (přepracované znění) - Změna nařízení (ES) č. 881/2004 o zřízení Evropské agentury pro železnice (rozprava)
Zpráva, kterou předložil pan Costa jménem Výboru pro dopravu a cestovní ruch, k návrhu směrnice Evropského parlamentu a Rady, kterou se mění směrnice 2004/49/ES o bezpečnosti železnic Společenství - 6-0493/2006 -;
Zpráva, kterou předložil pan Ortuondo Larrea jménem Výboru pro dopravu a cestovní ruch, k návrhu směrnice Evropského parlamentu a Rady o interoperabilitě železničního systému Společenství (přepracované znění) - C6-0474/2006 -;
Zpráva, kterou předložil pan Costa jménem Výboru pro dopravu a cestovní ruch, k návrhu nařízení Evropského parlamentu a Rady, kterým se mění nařízení (ES) č. 881/2004 o zřízení Evropské agentury pro železnice - C6-0473/2006 -.
člen Komise. - (FR) Pane předsedající, dámy a pánové, po přijetí prvních dvou železničních balíčků v letech 2001 a 2004 a před přijetím třetího železničního balíčku dne 13. prosince 2006 navrhla Komise nový soubor legislativních opatření, která se týkají vzájemného schvalování kolejových vozidel, zejména lokomotiv. Cílem tohoto opatření je modernizovat odvětví železnic tím, že se odstraní překážky provozu vlaků v evropské železniční síti.
Komise tuto iniciativu zahájila ze dvou hlavních důvodů - aby usnadnila volný pohyb vlaků uvnitř EU díky průhlednějšímu a efektivnějšímu postupu uvádění lokomotiv do provozu a aby zjednodušila právní předpisy pomocí konsolidace a sloučení tří směrnic o interoperabilitě železnic do směrnice jediné.
Celý balíček se skládá z jednoho sdělení, tří legislativních návrhů a souvisejícího posouzení dopadů: sdělení nastiňuje stávající problémy a navrhuje několik řešení, jak zjednodušit vydávání osvědčení pro kolejová vozidla, jeden návrh přepracovává současné směrnice o interoperabilitě železnic, další návrh se týká změny nařízení o zřízení Evropské agentury pro železnice a zpráva obsahuje posouzení dopadů.
Co je jádrem těchto textů? Jedním z klíčových aspektů je usnadnění volného pohybu vlaků, s čímž souvisí postup pro schvalování lokomotiv. Podle železničních podniků a výrobců je schvalovací postup mimořádně dlouhý a nákladný a řadu žádostí ze strany úřadů by z čistě technického hlediska bylo sotva možné odůvodnit.
Komise s tímto názorem souhlasí a problém chce vyřešit změnou právních předpisů. Také hodlá požádat železniční úřady v členských státech, aby změnily svůj přístup. Právě proto je sdělení, zveřejněné spolu s legislativními návrhy, tak důležité, neboť navrhuje řešení, která mohou být použita okamžitě, aniž by se muselo čekat na změnu právních předpisů. Toto sdělení nebylo zveřejněno zbůhdarma. V květnu již byla podepsána první dohoda o spolupráci, která se týká koridoru Rotterdam-Janov. Tato dohoda do písmene vychází z koncepce navržené v našem sdělení.
Můžeme se rovněž zmínit o přepracovaném znění směrnic o interoperabilitě a bezpečnosti. Komise se při přípravě těchto návrhů řídila dvěma cíli. Prvním cílem je zjednodušení postupu pro schvalování kolejových vozidel. Za tímto účelem jsme navrhli zásadu vzájemného uznávání těch povolení k uvedení do provozu, která již členské státy vydaly. Tato zásada spočívá v tom, že kolejová vozidla, která již získala povolení k uvedení do provozu v jednom členském státě, nebudou potřebovat žádné další osvědčení v jiném členském státě s výjimkou osvědčení, která jsou nutná podle dodatečných vnitrostátních právních předpisů, například kvůli vlastnostem místní sítě.
Za druhé jsme ve snaze o větší přehlednost směrnici z roku 1996 o interoperabilitě transevropského vysokorychlostního železničního systému a směrnici z roku 2001 o interoperabilitě konvenčního železničního systému sloučili do jediného textu. V této souvislosti byl pro některé pravomoci, které Komisi svěřila Rada a Evropský parlament, zaveden nový regulativní postup s kontrolou.
Změna směrnic o interoperabilitě a bezpečnosti nás inspirovala k dalším dvěma krokům. V nové směrnici o interoperabilitě jsme změnili řadu technických aspektů. Tyto změny vycházejí ze zkušeností získaných z desetileté práce nejen Komise, nýbrž v rámci postupu projednávání ve výborech i členských států, průmyslu, odvětví a od roku 2005 také Evropské agentury pro železnice.
Chtěli jsme vyjít vstříc i dalším subjektům tím, že ve směrnici o bezpečnosti vyjasníme vztahy mezi železničními podniky a subjekty zajišťujícími údržbu. Cílem je, abychom touto směrnicí zřídili nový regulační rámec vyplývající ze směrnic Společenství o otevírání trhu a z nových smluv o používání vozidel, které se na mezinárodní úrovni uplatňují na základě úmluvy COTIF.
Nyní již přicházím ke své poslední poznámce o návrhu změny nařízení o zřízení Evropské agentury pro železnice. Změna spočívá v rozšíření pravomocí Evropské agentury pro železnice, tak aby mohla shromáždit informace o nejrůznějších vnitrostátních postupech a stávajících technických předpisech pro povolování lokomotiv a vyhotovit a následně rozšiřovat seznam požadavků, které se budou ověřovat pouze jednou - buď proto, že vyplývají z mezinárodně uznávaných předpisů, nebo proto, že lze dané požadavky jednotlivých členských států považovat za rovnocenné. Tento úkol bude realizován ve spolupráci s vnitrostátními orgány příslušnými pro bezpečnost pod vedením agentury. Agentura musí poskytovat odborné rady na žádost vnitrostátních orgánů příslušných pro bezpečnost nebo Komise.
Při provádění těchto změn jsme zároveň na základě dřívějších zkušeností vyjasnili v nařízení řadu dalších otázek, zejména pokud jde o zavádění systému ERTMS (evropský systém železniční signalizace) a rejstříků kolejových vozidel.
Pane předsedající, omlouvám se za tento poněkud technický komentář a rád bych řekl, že zatímco první a druhý železniční balíček, a brzy i třetí balíček, vytvářejí právní a ekonomický rámec pro řádné fungování železničních služeb na jednotném trhu, bylo třeba naši práci doplnit i odstraněním technických bariér na vnitrostátních trzích. Takový je cíl těchto návrhů, na něž tak dychtivě čeká železniční průmysl. Děkuji Parlamentu za jeho skvělou a rychlou práci na těchto textech.
zpravodaj. - (IT) Pane předsedající, pane místopředsedo Komise, dámy a pánové, i když je dnešní rozprava spíše "technická", jak ji označil místopředseda Komise, znamená významný politický krok kupředu.
Již od podpisu první smlouvy na konci 50. let měla evropská dopravní politika tři cíle - vytvoření jednotného trhu, propojení dosud oddělených sítí (samozřejmě tak, aby vznikl jednotný trh pro jednotlivé druhy dopravy a jejich propojení) a zajištění interoperability sítí již v konstrukční fázi. Interoperabilita tedy není technickým problémem, ale spíše nezbytným předpokladem pro vytvoření celoevropských trhů, které jsou velmi potřebné a jsou i výslovným cílem smlouvy.
V takřka všech ohledech se podařilo dosáhnout významného pokroku, jen železniční odvětví poněkud zaostává. Dnes si klademe stejné cíle jako v 60. letech. Příčiny této situace jsou různorodé a nyní není čas na to, abych se jimi zabýval, avšak je třeba na tento stav poukázat, neboť jen posiluje naše přesvědčení, že činíme důležitý krok, jehož úspěch je pro nás klíčový.
Interoperabilita je tedy nezbytným předpokladem jak pro budování sítí bez technických překážek, které zatím brání zcela volnému pohybu lokomotiv a železničních vozů, tak pro pohyb v takových sítích. Jedná se proto o zásadní krok, který jsme museli učinit a který musíme učinit co možná nejrychleji.
Komise správně přestala rozlišovat mezi interoperabilitou vysokorychlostních a tradičních sítí a snaží se pokročit co nejdále.
Správně také s touto otázkou spojila bezpečnostní problematiku, protože právě bezpečnost je občas využívána jako důvod - a zde musím našlapovat velmi opatrně - k zatěžování interoperability různými podmínkami. Jak může strojvedoucí přejíždět hranice, když třeba nerozumí jazyku dané země? Jak může lokomotiva překročit hranici, když třeba ne zcela vyhovuje síti na druhé straně? A takto bych mohl pokračovat dál a dál.
Komise tedy učinila velmi dobře, když oba prvky navzájem spojila. Zcela bezpodmínečně musíme zajistit bezpečnost, avšak uvnitř interoperabilního systému, protože budeme-li přistupovat k bezpečnosti jako k podmínce bránící interoperabilitě, pak je asi něco špatně. Samotný fakt, že bylo rozhodnuto o zřízení evropské agentury, která se bude touto otázkou zabývat a spolu s ní i dalšími otázkami, jak ještě uvidíme, je nepochybně znamením, že tuto problematiku bereme vážně.
Co v této věci udělal Parlament? Parlament v podstatě schválil návrhy Komise, formuloval jen několik doporučení, která by měla přispět k dalšímu zvýšení interoperability systému. Ve zprávě o interoperabilitě Parlament předpokládá stanovení lhůt, v nichž by měla být udělena povolení, samozřejmě k již existujícím kolejovým vozidlům. Zpráva se také přimlouvá za to, aby důkazní břemeno skutečnosti, že něco není interoperabilní (a to i z bezpečnostních důvodů), bylo přeneseno na členské státy; jinými slovy vycházíme z předpokladu, že po vydání osvědčení může cokoli jet kamkoli, ledaže by někdo předložil závažný důvod, proč by tomu tak být nemělo. Za třetí, Parlament se domnívá, že dodatečné vybavení všech již existujících kolejových vozidel by mělo mít nárok na státní podporu. To jsou podle mého názoru zlepšení učiněná Parlamentem.
Totéž se týká i bezpečnosti. I v této oblasti jsme se pokusili o stanovení povinných lhůt pro vydání osvědčení - navrhujeme rok 2010. To by mělo uklidnit všechny bez výjimky, neboť ke každému se bude přistupovat stejně a nebude již pokračovat stav, kdy se na monopolní poskytovatele železničních služeb automaticky pohlíží jako na zvlášť kompetentní subjekty, které tedy mohou být takových povinností zproštěny.
Třetí poznámka se týká posílení a fungování agentury. V této věci mě napadá jedna klíčová otázka, kterou chci položit všem, zvláště pak Komisi. Právem jsme považovali za vhodné oddělit bezpečnost od všeho ostatního a vytvořit 25 evropských agentur. Toto významné rozhodnutí jsme přijali před nějakým časem. Nyní si říkám, vzhledem k tomu, že tyto agentury ještě nejsou funkční, zda by nestálo za zvážení vytvořit jedinou celoevropskou agenturu s 25 pobočkami v jednotlivých zemích. Je to zásadní otázka, která by nám pomohla při hledání pozitivního řešení vzájemně souvisejících problémů interoperability a bezpečnosti na evropské úrovni.
zpravodaj. - (ES) Pane předsedající, pane komisaři, dámy a pánové, v důsledku globalizace dnes naše hospodářství, pokrok Společenství a blahobyt našich občanů více než kdy jindy závisí na účinném, efektivním, úsporném a především udržitelném dopravním systému.
Potřebujeme všechny druhy dopravy. Železnice zažily největší slávu v počátcích, pak je však vytlačila vozidla jezdící po silnicích a dálnicích, neboť jsou přizpůsobivější, nezávislejší a dostupnější. Dnes se naše silnice nacházejí na pokraji zhroucení a životní prostředí je kvůli znečištění v kritickém stavu, a proto zase vkládáme své naděje do železnice a doufáme, že v budoucnu bude moci zajistit naši potřebu vnitřní mobility.
Komise si je toho vědoma, a proto navrhla nový legislativní balíček, který má vylepšit technickou část regulačního rámce pro železniční dopravu. Tento balíček obnáší přezkum směrnic o interoperabilitě a bezpečnosti a nařízení o Evropské agentuře pro železnice. Obecně řečeno již před lety si evropské orgány poprvé uvědomily nutnost konsolidace železnic na úrovni Společenství. Přinejmenším k interoperabilitě, jak každý ví, byla již v červenci 1996, tedy před 11 lety, přijata směrnice Rady 96/48/ES o vysokorychlostním železničním systému, po níž v březnu 2001 následovala směrnice o transevropském konvenčním železničním systému.
Dalším bodem je doporučení pro druhé čtení, jménem Výboru pro kulturu a vzdělávání, o koordinaci některých právních a správních předpisů členských států upravujících provozování televizního vysílání (10076/6/2007 - C6-0352/2007 - (Zpravodajka: paní Hieronymi).
zpravodajka. - (DE) Pane předsedající, paní komisařko, dámy a pánové, dnes projednáváme předjednaný společný postoj Parlamentu a Rady k přezkumu směrnice o provozování televizního vysílání. Chápeme to jako velký úspěch Parlamentu, Rady i Komise, a proto bych nejprve chtěla vřele poděkovat svým kolegům poslancům ze všech politických skupin a všech dotčených výborů, zvláště pak stínovým zpravodajům Výboru pro kulturu a vzdělávání, jimiž byli Henri Weber, Ignasi Guardans Cambó a Helga Trüpelová. Mají velkou zásluhu na tom, že dnes můžeme prezentovat úspěšný společný výsledek.
Dále chci poděkovat komisařce Redingové (komisařce roku 2007, blahopřeji!), která předložila návrh přezkumu směrnice a která k němu přistupovala s velkým odhodláním a vůlí spolupracovat a také na něm s námi spolupracovala.
Rovněž bych ráda poděkovala Radě, konkrétně německému předsednictví, pod jehož vedením se ukázalo, že můžeme dospět ke společnému postoji, a současnému portugalskému předsednictví, jež neochvějně hájilo dosažený společný postoj. Díky tomu můžeme dnes návrh projednat a zítra o něm hlasovat.
"Televize bez hranic" je klíčem ke svobodě informací a pluralitě sdělovacích prostředků v Evropě. Proto s potěšením vítáme, že se tuto směrnici podařilo novelizovat právě včas. Vycházejíce ze zásady země původu jsme stanovili společné cíle pro tradiční a nové podoby televizního vysílání, bez ohledu na platformu. Pro tradiční televizi sem především spadá právo na krátké zpravodajské příspěvky po celé Evropě, záruka lepšího přístupu postiženým, lepší kontrola reklamy zacílené na děti a nezávislý vnitrostátní dohled nad sdělovacími prostředky.
Zlepšili jsme ale i finanční podmínky pro komerční vysílání. Toho jsme dosáhli nikoli navýšením objemu reklamy, která i nadále může představovat maximálně 12 minut z hodiny vysílání, nýbrž zavedením pružnějších pravidel. Přijali jsme nesnadné rozhodnutí povolit umístění produktu, tak aby soukromé televizní stanice, vstupující do soutěže s Google a dalšími konkurenty, mohly v budoucnu nabízet bezplatné televizní vysílání. Právě Evropský parlament se v této věci přičinil o vhodné směrnice o průhlednosti.
Po zítřejším rozhodnutí a jeho následném provedení v členských státech bude pro moderní televizi na Internetu platit zásada, že televize zůstává hospodářským a kulturním produktem bez ohledu na použitou technologii. Tak vypadá evropský model, který jsme zachovali i v této směrnici pro audiovizuální mediální služby, jak se jí v budoucnu bude říkat. Televize na Internetu a mobilní televize by také měla mít v Evropě budoucnost, nejen jako hospodářský produkt, nýbrž i jako základní záruka svobody informací a plurality sdělovacích prostředků.
Proto je tak důležité, že jsme na této modernizované směrnici začali pracovat "právě včas". "Právě včas" znamená, že nadcházející jednání o telekomunikačním balíčku, jež nyní začínají, a jednání o obsahu on-line proběhnou v situaci, kdy již existuje tento zpřesněný právní rámec pro tradiční a nové audiovizuální mediální služby.
Proto vás prosím o podporu v zítřejším hlasování, abychom získali širokou většinu ve prospěch pokroku v naší evropské mediální politice.
členka Komise. - (FR) Pane předsedající, každé matce působí velkou radost, když vidí, jak dítě, které přivedla na svět, vyrůstá v inteligentního a živého chlapce nebo dívku. Stejný pocit zažívám dnes večer nad naší směrnicí o audiovizuálních mediálních službách "bez hranic" - pocit uspokojení a hrdosti, o nějž bych se chtěla podělit s kmotrou tohoto dítěte, naší vynikající zpravodajkou Ruth Hieronymiovou.
Je řada cest, jak vyzkoušet inteligenci dítěte. Paní Hieronymiová je uvedla - rozsah působnosti přizpůsobený budoucí podobě audiovizuálního vysílání, neboť byl rozšířen na audiovizuální média na vyžádání, např. "video na vyžádání"; potvrzení zásady země usazení a tedy i zakotvení volného pohybu programů, doplněné o postup inteligentní spolupráce a dialogu pro předcházení případným sporům nebo jejich řešení; rovnováha mezi respektem vůči spotřebitelům a větší volností pro naše podnikatele; posílení práva na informace díky novým pravidlům pro přístup ke krátkým výňatkům z klíčových událostí. Tyto a další nové prvky jsou podle mého názoru dokladem rozumné rovnováhy mezi modernizací a úctou k hodnotám.
Dokladem živosti dítěte je podpora kulturní rozmanitosti v digitální oblasti, uznání nových reklamních postupů, konečně vytvořený právní rámec pro umístění produktu, konečně věnovaná pozornost přístupu našich spoluobčanů se zrakovým nebo sluchovým postižením k audiovizuálním médiím a důvěra svěřená průmyslu, neboť směrnice se bude používat formou samoregulace a společné regulace.
Parlament sehrál významnou úlohu ve výchově dítěte od jeho prvních krůčků až do puberty a já mu za to chci poděkovat. Je to jen další příklad skvělé spolupráce mezi všemi třemi orgány, které společně úspěšně připravily právní předpis, jenž bude základním kamenem pro průmysl a kulturu budoucnosti.
Nyní je načase, aby dítě vylétlo z hnízda a začalo se chovat jako dospělý. V případě směrnice Společenství to znamená její provedení do práva jednotlivých členských států. V souladu s politikou EU doufám, že dítě v této fázi příliš neztloustne. Byl by to o to větší paradox, že v nové směrnici vyzýváme průmysl, aby sestavil kodexy chování pro reklamu zaměřenou na děti a propagující výrobky, které mohou způsobit obezitu. Proto doufám, že členské státy se pokud možno zdrží ukládání dalších vnitrostátních povinností, jež by byly v neprospěch jejich audiovizuálního průmyslu.
Jsem si zcela jista, že text, který vám bude zítra předložen ke schválení, přinese průmyslu skutečnou právní jistotu a zároveň bude propagovat naše společenské a kulturní hodnoty. Díky tomuto právnímu rámci získá EU náskok před právními předpisy jiných světadílů. Myslím, že na to můžeme být pyšní. Pomáháme tak i našemu tvůrčímu průmyslu. Přispíváme k nejlepšímu možnému systému financování našich filmů. Evropanům zajišťujeme přístup k obsahu nejvyšší kvality (tzv. prémiovému obsahu) v sítích bezplatného televizního vysílání. Proto mám dnes večer s vámi a díky vám pocit, že jsme svůj úkol splnili.
jménem skupiny PPE-DE. - (SV) Pane předsedající, nejprve bych rád poblahopřál a poděkoval za odvedenou práci jak naší zpravodajce, tak paní komisařce. Na tuto otázku panuje celá řada různých a velmi vyhraněných názorů. Přesto se nám podařilo zpracovat dnes projednávaný návrh, který ukazuje směr, jakým by se evropská televize měla vydat.
Několik věcí je třeba zdůraznit. Mimo jiné zavádíme zásadu právních předpisů země původu, což přináší lepší a silnější základ pro rozmanitost, ale i pro společnou evropskou televizi, a také - to je významné - lepší podmínky pro evropskou kinematografii, neboť tyto záležitosti spolu úzce souvisí. Znamená i otevření možností pro svobodné sdělovací prostředky a jejich působení v Evropě bez ohledu na státní hranice.
Samozřejmě by se dalo ještě zlepšovat. Já jsem se například domníval, že by bývalo lepší přistoupit otevřeněji k otázce délky reklamy, ale na druhou stranu zde vytváříme větší pružnost. Domnívám se, že návrh, který se nyní vrátil k otázce umístění produktu, také znamená zlepšení. Máme tedy důvod ke spokojenosti s pokrokem, který se podařilo učinit.
Dovolte ještě jednu poznámku k budoucnosti vzhledem k tomu, že tento právní předpis do značné míry vychází z rozdílu mezi takzvanými lineárními a nelineárními mediálními službami. Já se domnívám, že tento rozdíl se v budoucnosti bude stírat. Již dnes je zřejmé, že tento rozdíl není ani tak výrazný, ani tak relevantní. Myslím, že bude především třeba sledovat vývoj v této oblasti, abychom se nakonec neocitli v situaci, kdy tradiční televizní sdělovací prostředky v Evropě budou znevýhodněné oproti těm, kteří vysílají nelineárním způsobem přes Internet nebo jinak. To by totiž v dlouhodobém časovém horizontu mohlo snížit naše šance v celosvětovém kontextu. Ještě jednou bych rád poděkoval zpravodajce a poznamenal, že jsme učinili krok kupředu.
jménem skupiny PSE. - (FR) Pane předsedající, paní komisařko, dámy a pánové, úvodem ocituji slova svého kolegy Henriho Webera. Tento text je pro skupinu sociálních demokratů přijatelným kompromisem, do nějž se nám v rámci jednání podařilo doplnit několik cenných ustanovení, která přispějí k zachování evropského audiovizuálního modelu. Ráda bych poděkovala naší zpravodajce paní Hieronymiové za její odhodlání, trpělivost a také za zvláště otevřenou a pozitivní snahu o kompromis.
Tento přezkum je nezbytným důsledkem digitální revoluce v kontextu znalostní ekonomiky. Právní předpisy byly vhodně rozšířeny na nové audiovizuální služby. Je zajištěna jak ochrana nezletilých, tak ochrana občanů EU před podněcováním k jakékoli formě diskriminace. Tyto nové služby by měly napomoci financování filmů a evropského audiovizuálního vysílání. Určité procento z jejich obratu půjde na podpůrné účty, bude zaručena řádná prezentace evropských děl v katalozích on-line. Pluralita sdělovacích prostředků je od nynějška oficiálním požadavkem. Byla posílena úloha regulačních orgánů a členským státům se vřele doporučuje přijetí ustanovení o všeobecné dostupnosti.
Pokud jde o reklamu, skupina sociálních demokratů si přála zachovat pravidla obsažená ve stávající směrnici. Bude-li délka reklamy omezena na 20 % z hodiny vysílání, bude prodleva mezi dvěma reklamními bloky činit 30 minut, zatímco my jsme chtěli na evropské úrovni zachovat 45 minut. Jsme nicméně spokojeni s tím, že reklama v podobě umístění produktu je zakázána během dokumentárních pořadů, informačního vysílání a dětských pořadů. Členské státy se ale mohou rozhodnout, že tento typ reklamy povolí ve filmech, televizních filmech a sportovních přenosech. Pro takový případ byla vytvořena přísná pravidla umisťování produktu, aby se předešlo jeho zneužívání a některým nevhodným účinkům.
Podařilo se tedy najít rovnováhu mezi svobodou projevu, šířením informací, přístupem veřejnosti k novým službám (např. k "videu na vyžádání"), a obsahem s kulturní a ekonomickou hodnotou. Důraz na kvalitu umožní evropské produkci posílit její postavení. Právě to je jeden z hlavních dopadů směrnice.
jménem skupiny ALDE. - (FR) Pane předsedající, myslím, že jsme dospěli na konec velmi dlouhé cesty. Trvala dlouho a podílelo se na ní mnoho lidí, mnoho poslanců a mnoho odborníků, dokonce i lidí, kteří diskusi sledovali na dálku mimo náš Parlament, natolik pro ně byla důležitá. Všichni musíme mít sami ze sebe radost, protože zítra, pokud nedojde k nějakému překvapení, bude text vzniklý po mnoha jednáních a diskusích jednomyslně přijat, ba možná přijat bez hlasování, což je skutečně dokladem, že takový text lze téměř přijmout aklamací.
Je tedy načase poblahopřát paní Hieronymiové a ostatním stínovým zpravodajům, ale především paní Hieronymiové a, musím uznat, také paní komisařce. Ta řekla, že má pocit, že úkol byl splněn. Neplete se. Dnes je její pocit plně oprávněný.
Znamená to, že přijmeme velmi jasný právní rámec s jasnými pravidly, která zabezpečí a zajistí investice do audiovizuálního vysílání. Tato pravidla umožní rozšířit veškeré požadavky týkající se ochrany spotřebitelů a ochrany nezletilých na nová digitální média a na nové postupy s novými médii související, aniž by docházelo k současnému překrývání nebo prostému rozšiřování existujících ustanovení. Pro nové postupy je totiž třeba najít novou právní úpravu.
Nové předpisy bezpochyby vnášejí větší pružnost do reklamy. To si uvědomujeme. Předpisy jsme projednali a podpořili. Vlastně právě moje skupina se nejvíce snažila o to, aby tento text nakonec prošel, protože jsme evropský audiovizuální model nezbavili jeho charakteristických rysů. Nikdy jsme sice tak daleko nezašli, avšak víme (a to chci říci nahlas, protože jsme podpořili i umístění produktu, s plným vědomím a svědomím), že chceme-li divákům nabídnout bezplatné televizní vysílání, i když úplně bezplatné nebude nikdy, ale pro diváky ano, a nechceme-li toto bezplatné vysílání financovat pouze z daní a veřejných financí, pak je třeba najít způsoby financování v konkurenčním prostředí. Právě v takovém kontextu jsme souhlasili s umístěním produktu. Bude zcela transparentní a také jsme jasně řekli, jak a kdy by se mělo provádět.
Nyní přichází řada na provádění textu. Žádám tímto Komisi, aby se znovu zhostila své odpovědnosti. Dítě sice vylétá z hnízda, ne však úplně. Provádění je třeba pečlivě sledovat a zvláště, paní komisařko, je nutno něco učinit s jednou věcí, která mi působí vážné obavy. Myslím, že v některých členských státech panuje dojem, že do provedení tohoto textu nebudou vlastně pro evropskou televizi platit žádné právní předpisy. Jinými slovy, že nebude žádný zákon. To přitom není pravda. Směrnice o televizi bez hranic, která zůstává v platnosti, zavedla pravidla pro reklamu, v nichž je stanoveno, co se smí a nesmí dělat. Všeobecně zavládl dojem, že než se nová právní úprava, nová směrnice začne používat v členských státech, nebudou platit předpisy, které jsou již v platnosti. Vy spolu s Komisí zodpovídáte za to, že zazní zcela jasně, že takové vnímání situace je mylné a že takto na ni nelze pohlížet.
jménem skupiny UEN. - (PL) Pane předsedající, změna směrnice Evropského parlamentu a Rady o koordinaci některých právních a správních předpisů členských států upravujících provozování televizního vysílání má zajistit, že příjemci audiovizuálních mediálních služeb v členských státech budou moci plně využívat výhod vnitřního trhu díky zásadě regulace podle země původu.
Pane předsedající, Evropský parlament nedávno přijal rozumné usnesení o vztazích s jedním ze sousedních států. Rád bych z něj ocitoval několik řádek. Poslouchejte prosím pozorně a bez obav: "Vzhledem k tomu, že" ruská "veřejnost není dostatečně informována o rozsahu zločinů spáchaných" za druhé světové války, "zejména pak ve" Finsku, v pobaltských státech, v Katyni a v Kaliningradské oblasti; Parlament "se domnívá, že občané" Ruska "jsou oprávněni dozvědět se pravdu o (...) politikách války a genocidy páchaných jejich jménem i znát pachatele válečných zločinů"; Parlament "se domnívá, že v zájmu dalšího pokroku musí" Rusko své sovětské "minulosti doopravdy čelit a že vyrovnání se s minulostí je nedílnou součástí cesty k usmíření" Ruska "s jeho sousedy".
Toto doporučení náš Parlament skutečně formuloval - na adresu Srbska, které naše návrhy ocenilo. Ovšem vzhledem k tomu, že tento Parlament nepoužívá dvojí metr, stejné výzvy je třeba formulovat i v našich dokumentech týkajících se Ruska.
(HU) Děkuji mnohokrát, pane předsedající. Dámy a pánové, pane předsedající, ráda bych řekla pár slov o postavení evropských Rómů v souvislosti se stanoviskem, které jsme přijali na posledním plenárním zasedání. Považuji za nezbytné, aby Evropská komise a Parlament postupovaly jednotně a zhostily se zodpovědnosti za tuto menšinu. Musejí dát najevo větší empatii než dosud a připravit, provádět a monitorovat programy zaměřené na začlenění sociálních skupin, které jsou vyloučeny ze společnosti a stojí na jejím okraji. V této souvislosti by poslanci Evropského parlamentu velmi ocenili, kdyby mohli úzce spolupracovat s komisaři, přímo či nepřímo odpovědnými za menšiny, jejich integraci a začlenění do společnosti, a ve specializované skupině společně připravit rozsáhlou přeshraniční strategii zaměřenou na Rómy. Tato strategie, která by měla zahrnovat i účinné sledování, by nabídla příležitost účastnit se unijních rozvojových programů těm, kteří žijí v těch nejzanedbanějších oblastech a patří k nejvíce znevýhodněným skupinám. Za tímto účelem je třeba zpracovat mapu kritických oblastí v Evropě, pomocí níž by se snáze dalo posoudit, které oblasti jsou postiženy nejhorší chudobou. Před dvěma lety Evropská lidová strana jako první v tomto Parlamentu přijala strategii pro Rómy. Ráda bych, aby se k nám připojily i jiné strany. Bylo by dobré, abychom se společně, bok po boku, zúčastnili dne 14. února slyšení k rómské problematice a abychom jednali ve prospěch této menšiny. Je skutečně třeba, aby se něco začalo dít. Děkuji.
(DE) Pane předsedající, očití svědkové nás informují o téměř neuvěřitelném překročení povolené rychlosti, jehož se měl dopustit Harald Rømer, generální tajemník Evropského parlamentu, dne 14. listopadu tohoto roku přibližně ve tři hodiny odpoledne, zřejmě v automobilu s diplomatickou značkou registrovanou v Lucembursku, který jel z Evropského parlamentu do centra Štrasburku. Vrabci hynuli jeden za druhým pod jeho koly, když se řítil se řvoucím motorem rychlostí více než 100 km/hod ulicí Allée de la Robertsau kolem pomalu se posunujících aut v dopravní koloně a nutil vyděšené chodce, aby z přechodů uskakovali zpět do bezpečí.
Mám proto na pana Rømera několik otázek: Skutečně jste tou dobou jel v onom autě? Kdo seděl za volantem? Jaké pokyny jste dal (nebo nedal) řidiči? Proč jelo dotyčné vozidlo tak bezohledně a proč tak neuvěřitelně překročilo povolenou rychlost? Máte pocit, že se vás pravidla silničního provozu netýkají? Nemyslíte, že jako nejvýše postavený úředník Evropského parlamentu byste měl ostatním prokazovat větší ohledy a jezdit v souladu s dopravními předpisy? Hodláte se takto chovat i v budoucnu a měli by všichni účastníci silničního provozu před vámi s děsem prchat?
(RO) Rumunští voliči v neděli poprvé vybírali své zástupce do Evropského parlamentu. Rumunsko se tak přidalo k evropské tradici přímých voleb do Parlamentu, která započala v roce 1979.
Volby v Rumunsku nám ukázaly, že máme vůči rumunským občanům velkou odpovědnost. Musíme s nimi více hovořit o Evropské unii a vysvětlovat výhody a povinnosti plynoucí z příslušnosti k této rodině. Přestože Rumunsko je zemí s druhou nejvyšší podporou Evropské unie, účast v těchto volbách byla poměrně nízká - 29,4 %. Volby nicméně přinesly pronikavý úspěch evropským lidovcům. Počet zástupců Demokratické strany Rumunska v tomto Parlamentu se téměř ztrojnásobil a díky našemu vítězství se váha PPE-DE v Evropském parlamentu zvýšila o téměř 4 %.
Děkuji Rumunům za jejich důvěru a děkuji i vám za pozitivní slova, která jste adresovali rumunským voličům.
(FR) Pane předsedající, dámy a pánové, písek v kosovských přesýpacích hodinách nemilosrdně protéká a 10. prosinec se blíží. Bohužel pokračuje dialog hluchých mezi silně autonomním Kosovem jako součástí Srbska a kontrolovanou nezávislostí. Parlamentní volby, které proběhly 18. listopadu, jen zvýšily politické ambice, neboť v těchto volbách poznamenaných rekordní neúčastí zvítězili zastánci nezávislosti.
Evropská unie tedy musí přijít s jinou variantou než nezávislostí a potvrdit tak evropskou zahraniční politiku. V samotném slově "nezávislost" se skrývá past, synonymum chaosu pro naši Evropu. Přistoupíme-li na tento proces, otevřeme tím Pandořinu skříňku plnou nacionalismu, regionalismu a provincionalismu, který tak přeneseme na své vlastní území.
V globalizovaném světě je nezávislost jen přeludem. Je třeba vyzvat všechny strany, aby vytvořily regionální společenství, které bude schopno mírumilovně jednat a řádně respektovat demokratické zásady. Podporou rozdělení a nezávislosti jen vyjdeme vstříc nacionalismu. Vzpomeňme si, co řekl v Parlamentu prezident François Mitterrand: nacionalismus znamená válku a válka není jen minulostí, nýbrž může být i naší budoucností.
Pane předsedající, je velmi pravděpodobné, že Irsko bude jedinou evropskou zemí, v níž se bude konat referendum o Lisabonské smlouvě. Já sama jsem zastánkyní EU a ve všech referendech o smlouvách jsem hlasovala "pro". Mám ale určitý problém a prosím Radu, aby jej vyřešila.
Než požádáme naše občany, aby se na základě získaných informací rozhodli, musíme mít k dispozici konsolidovanou verzi smlouvy. Na vysvětlenou - podívejme se na stranu 51 smlouvy, kde se nachází oddíl nazvaný Zákaz diskriminace a občanství, který by si určitě chtěl přečíst a posoudit nejeden občan. V bodě 32 se uvádí, že "článek 17 se nahrazuje zněním dosavadního článku 12". V bodě 33 se říká: "Vkládá se článek 17a, který přebírá znění dosavadního článku 13 s tím, že v odstavci 2 se slova ,rozhoduje Rada postupem podle článku 251, pokud přijímá' nahrazují slovy ,mohou Evropský parlament a Rada řádným legislativním postupem přijmout základní zásady pro'".
Pane předsedající, myslím, že dál už číst nemusím - je zcela jasné, oč mi jde.
(RO) Pane předsedající, ráda vás vidím právě dnes, tři dny po mimořádně důležitém okamžiku v dějinách Rumunska.
V souladu se Smlouvou o přistoupení k Evropské unii se v Rumunsku tuto neděli, šest měsíců po původně stanoveném termínu, konaly volby do Evropského parlamentu. Občané Rumunska, evropští občané, tedy měli možnost přímo zvolit ty, kdo je budou zastupovat v nejdemokratičtější instituci Evropské unie. Ačkoli účast ve volbách se pohybovala kolem evropského průměru, nebyla tedy příliš vysoká, jsem přesvědčena, že díky angažovanosti našich nových kolegů v Rumunsku si rumunští občané budou stále více uvědomovat dopad činnosti Evropského parlamentu na svůj každodenní život. Skutečnost, že extremistické strany nepřekročily hranici počtu získaných hlasů potřebnou ke vstupu do Evropského parlamentu, je dokladem, že rumunští občané již prokázali evropskou zralost a odpovědnost.
Při této příležitosti bych ráda poblahopřála všem, které si rumunští občané vybrali, aby je zastupovali v Evropském parlamentu, a doufám, že budeme bez ohledu na politickou příslušnost spolupracovat ve prospěch blahobytu Rumunů.
(PL) Pane předsedající, polští rybáři včera demonstrovali před bruselským sídlem Evropské komise. Protestovali proti nespravedlivým a diskriminačním krokům, které Komise podnikla vůči polskému rybářskému průmyslu.
Celý problém souvisí se zákazem lovu tresky v Baltském moři. Treska je pro polské rybáře hlavním zdrojem příjmu. Komise uvalila na lov tresky zákaz jako trest za překročení roční kvóty pro výlov tohoto druhu. Kromě toho Komise pohrozila, že Polsko v roce 2008 nedostane vůbec žádnou rybolovnou kvótu, nebo že mu bude tato kvóta snížena. To by bezpochyby přivedlo polský rybářský průmysl ke krachu. Přidělené kvóty jsou velmi restriktivní a vycházejí z neúplných a překroucených údajů o populaci tresky v Baltském moři.
V tomto kontextu vyvstává otázka, proč bylo Polsko jedinou kontrolovanou zemí, když přitom má země volala po podrobných kontrolách rybolovu ve všech zemích. Němečtí, švédští a dánští rybáři také překračují kvóty. Mají se snad polští rybáři stát obětním beránkem komisaře Borga? Nebo je stížnost k Evropské komisi možná jen pokusem o odstranění konkurence? Unie evidentně zapomněla na význam slova "rovnost", a proto protest rybářů podporuji.
(PL) Pane předsedající, vyzývám, abychom se zaobírali případem Egypťanky, která se jmenuje Shadia Nagui Ibrahim. Tato žena byla odsouzena k tříletému vězení, protože při svatbě údajně lživě uvedla, že je křesťanka. Ve skutečnosti mluvila pravdu, protože křesťanka je. Je členkou koptské církve a nevěděla o tom, že její otec, taktéž koptský křesťan, kdysi konvertoval k islámu a pak se zase vrátil ke koptské víře.
Podle egyptského práva je Shadia Nagui Ibrahim muslimkou, protože její otec byl kdysi muslim. Víru člověka nemohou určovat úřady nebo právníci, je to věc osobního přesvědčení. Chce-li být Egypt považován za civilizovanou zemi, musí změnit své netolerantní protikřesťanské zákony.
(IT) Pane předsedající, pane komisaři, dámy a pánové, rád bych se obrátil na pana komisaře ve věci zneužívání strukturálních fondů, které je bohužel v Evropské unii stále častějším jevem.
To, co se přihodilo v Maďarsku v souvislosti s programem LEADER, je opravdu šokující. Místní akční skupiny pro program LEADER, které se mají skládat ze zástupců místních úřadů a samospráv a zajišťovat využívání a rozvoj programu LEADER, byly v Maďarsku sestaveny výhradně ze zástupců státní správy příslušejících k jediné politické straně (konkrétně k vládní straně) na úkor místních samospráv, které vedou členové nevládních stran..
To je naprosto skandální a Evropská komise musí podle mého názoru podniknout kroky vůči maďarské vládě. Možná by měla zahájit řízení pro porušení práva kvůli nesprávnému využívání strukturálních fondů. Místní lidé tratí jen proto, že jejich zastupitelstvo si nerozumí s vládou.
(EL) Pane předsedající, konference o Blízkém východu v Annapoli skončila z hlediska Evropské unie se smíšenými výsledky. V posledních měsících nás komisařka Waldnerová i vysoký představitel Solana na plenárních zasedáních opakovaně ujišťovali, že Evropská unie sehrává při tvorbě blízkovýchodní politiky aktivní úlohu. Když jsem si dnes ale četl projev prezidenta Bushe, nenašel jsem po tom ani stopu. Naopak jsem se dočetl, že se strany dohodly na vytvoření mechanismu k realizaci tzv. cestovní mapy pod dohledem Spojených států. Také chystaná mírová smlouva bude prováděna na základě cestovní mapy a USA budou mít v otázce provádění poslední slovo. Kdepak je Evropská unie? Jaké naděje můžeme vzbuzovat do budoucna, když se v celém dění omezujeme na roli diváků?
(LT) Pane předsedající, minulou sobotu byl v Rusku (v Moskvě a v Petrohradě) brutálně potlačen mírumilovný a zcela zákonný pokus ruských občanů demonstrovat jejich nesouhlas s politikou současné ruské vlády. Vedoucí představitel opoziční skupiny Jiné Rusko Garri Kasparov, vedoucí představitelé Svazu pravicových sil Nikita Bělych a Boris Němcov a další demonstranti byli zadrženi milicí a bylo proti nim použito násilí. Garri Kasparov byl dokonce odsouzen k pětidennímu vězení.
Tento incident je dalším důkazem, že v Rusku neexistuje svoboda vyjadřování a jeho občané žijí v neustálém nezbezpečí. Příslušníci opozice se musí bez ustání obávat o bezpečí svých rodin.
Dalším bodem je zpráva, kterou předložila paní Kallenbachová jménem Výboru pro vnitřní trh a ochranu spotřebitelů, o návrhu směrnice Evropského parlamentu a Rady, kterou se mění směrnice Rady 91/477/EHS o kontrole nabývání a držení zbraní - C6-0081/2006 -.
místopředseda Komise. - (DE) Pane předsedající, dámy a pánové, střelné zbraně nejsou výrobek jako každý jiný. Řada tragických událostí - v Erfurtu, v Antverpách, v Helsinkách i jinde - je bolestným dokladem potenciálního nebezpečí, jaké střelné zbraně představují pro naše občany, zvláště pro děti. Potřebujeme tudíž velmi přísné předpisy pro výrobu, prodej a držení střelných zbraní.
I když naše evropské právo výslovně umožňuje členským státům, aby předepsaly přísnější požadavky, než jaké jsou dány společnou úrovní ochrany podle práva EU, jsem opravdu rád, že Parlament se snaží o zásadní zlepšení bezpečnostních předpisů pro střelné zbraně v Evropě. Především bych chtěl poděkovat zpravodajce Výboru pro vnitřní trh a ochranu spotřebitelů, paní Kallenbachové, a předsedkyni tohoto výboru, paní McCarthyové. Patří jim můj výslovný dík za vynikající spolupráci.
Dovolte, abych připomněl pozadí dnes projednávaného rozhodnutí. Prvním impulsem byla nutnost provést několik změn v našem právu, abychom mohli ratifikovat protokol OSN o střelných zbraních. Podrobný přezkum evropských právních předpisů o střelných zbraních jsme plánovali teprve v další etapě. Díky vám, dámy a pánové, jsme mohli učinit obojí najednou, vlastně na první pokus, protože i Rada dala své požehnání sjednocenému návrhu, který dnes máme před sebou.
Bylo třeba najít řešení mnoha obtížných problémů a dosažený výsledek obstojí před jakýmkoli zkoumáním. Nikterak nezasahujeme do různých tradic a kulturních zvláštností členských států, v nichž existují dlouhé a velmi rozdílné tradice lovu, sportovní střelby a sbírání zbraní. Tyto tradice respektujeme. Evropský zbrojní pas usnadní přeshraniční cestování a stane se rozumným základem pro budoucí nadnárodní setkání lovců a sportovních střelců. Také jsme se rozhodli pro vhodné označování a registraci střelných zbraní, což umožní přeshraniční převoz a přepravu střelných zbraní uvnitř vnitřního trhu, zároveň však zajistí vyšší průhlednost a následně i bezpečnost.
Významnou novinkou je registrace veškerých zbraní v osobním vlastnictví. Musíme vědět, kdo vlastní co. Díky registraci budeme moci ještě účinněji potlačovat nezákonné vlastnictví nebo nezákonný převoz střelných zbraní. Údaje budou uchovávány 20 let, čímž zajistíme jejich sledovatelnost na dostatečně dlouhou dobu. To nelze než přivítat. V této souvislosti nicméně Komise uvažuje o tom, že by formou prohlášení vyjasnila naše chápání nového bodu odůvodnění 9e směrnice o ochraně údajů.
Dále jsme se rozhodli do budoucna zakázat nabývání střelných zbraní nezletilými mladšími 18 let. Evropa tím vysílá jasný signál, že střelné zbraně nepatří do rukou mladých lidí. Mladým sportovním střelcům a lovcům, kteří ještě nedosáhli věku 18 let, pochopitelně umožníme, aby se svému koníčku nadále věnovali, avšak pouze pod dohledem dospělých - například rodičů nebo trenérů. Došlo již k příliš mnoha tragédiím způsobeným tím, že se střelné zbraně dostaly do rukou mladých lidí. Doufám, že nové předpisy pomohou předcházet dalším tragédiím tohoto druhu a že zlepší povědomí, především mezi mladými sportovními střelci a lovci, o nutnosti zvláštní opatrnosti při zacházení se zbraněmi.
Museli jsme čelit jednomu novému problému, který je důsledkem technologického vývoje a zločinné činnosti v Evropě. Mám na mysli úpravu maket zbraní, které samy o sobě nejsou nebezpečné, na plně funkční střelné zbraně. Na tento problém jako první poukázala paní McCarthyová. V podstatě byl touto cestou obcházen zákon. Tomu nyní učiníme přítrž. Dovolte, abych jen na okraj poznamenal, že se budeme v dalších dvou letech muset ještě hlouběji zabývat problematikou úpravy maket zbraní, abychom uzavřeli všechny případné únikové cesty ohrožující bezpečnost. Totéž platí i pro otázku účinné deaktivace střelných zbraní.
Jak víte, Komise byla nakloněna zavedení postihů v evropském právu, neboť rozsudky Evropského soudního dvora jsou v této věci zcela jasné. Komise nicméně uznává, že bod odůvodnění 8 hovoří o sankcích na základě trestního práva a protokolu OSN. To má svůj význam, protože podle článku 5 protokolu OSN musejí členské státy uplatňovat sankce. Pevně věřím, že členské státy s tím ve svém vnitrostátním právu počítají. Komise k této otázce také předloží prohlášení sekretariátu Evropského parlamentu. V této souvislosti bych chtěl obzvlášť poděkovat za podporu panu Alvarovi.
Evropě se tudíž dostane moderních právních předpisů o střelných zbraních, jejichž prioritou je bezpečnost občanů a které přihlížejí k potřebě chránit naše děti a mladé lidi. Posilujeme tak úroveň ochrany zajištěnou právem Společenství.
Členské státy nyní musejí rozpoznat znamení doby a s ohledem na své vnitrostátní podmínky tato ustanovení dále individuálně rozvinout. To znamená, že kterýkoli členský stát, jenž bude považovat za vhodné a potřebné přijmout přísnější právní úpravu, si získá mou osobní podporu. Takové členské státy plně povzbuzuji k přijetí příslušných opatření.
Spoléhám se na to, že vaši kolegové v národních parlamentech přijmou v otázce střelných zbraní jasné rozhodnutí. Heslem musí vždy být "bezpečnost na prvním místě". Dnešní rozhodnutí k tomu otevře cestu a já bych vám rád poděkoval za podporu této snahy.
"Komise vítá rychlé přijetí směrnice Rady, kterou se mění směrnice 91/477 o kontrole nabývání a držení zbraní, avšak lituje, že se Rada postavila proti jejímu původnímu návrhu týkajícímu se článku 16 o trestněprávních sankcích.
Komise poznamenává, že Společenství má pravomoc k zavedení trestněprávních sankcí v souladu s článkem 5 Protokolu o nedovolené výrobě a distribuci střelných zbraní, jejich součástí, dílů a střeliva, připojeného k Úmluvě Organizace spojených národů o boji proti mezinárodnímu organizovanému zločinu.
Komise se proto domnívá, že jakékoli rozhodnutí o ratifikaci protokolu by mělo být doplněno prohlášením o pravomoci, které správně popíše rozsah pravomocí Společenství.
"Komise poznamenává, že zpracování osobních údajů podle této směrnice musí být v souladu se směrnicí 95/46/ES a nesmí ohrozit úroveň ochrany jednotlivců, pokud jde o zpracování osobních údajů podle právních předpisů Společenství a členských států, a především nesmí pozměnit práva a povinnosti předepsaná směrnicí 95/46/ES.
V této souvislosti je třeba prokázat odůvodněnost prodloužení minimálního období, během nějž se uchovávají evidence obsahující informace o držitelích zbraní, z deseti na dvacet let. Komise je přesvědčena, že takové zpracování osobních údajů je odůvodněné jednak nebezpečností a životností takových zbraní, jednak jejich možným zneužitím ke zločinným cílům. Proto je třeba řádně sledovat jak střelné zbraně, tak jejich vlastníky.
Komise dále poznamenává, že z hlediska cílů této směrnice a v souladu s požadavky směrnice 95/46/ES budou mít přístup k centralizovanému systému evidence dat nebo k systému umožňujícímu vstup do necentralizovaných evidencí pouze policejní a soudní orgány pro potřeby předcházení trestným činům a jejich vyšetřování, odhalování a stíhání."
zpravodajka. - (DE) Pane předsedající, pane komisaři, dámy a pánové, velmi rozvleklý proces se blíží, jak doufám, k úspěšnému zakončení. Dovolte, abych začala vřelým poděkováním všem, kteří poskytli cenné připomínky k tomuto procesu - stínovým zpravodajům ve Výboru pro vnitřní trh a ochranu spotřebitelů, jimiž byli pan Podestà, pan Lehtinen a paní Riis-Jørgensenová, předsedkyni výboru Arlene McCarthyové a odpovědným členům sekretariátu, spolupracovníkům navrhovatele Výboru pro občanské svobody, spravedlnost a vnitřní věci pana Alvara a navrhovateli samotnému a také všem ostatním, kteří tento proces podpořili, předsednictví Rady, zastoupenému Antóniem Delicadem a jeho kolegy a v neposlední řadě také Komisi, již zastupoval pan Michel Ayral a jeho kolegové, které k hledání společného řešení motivoval jejich komisař, pan Verheugen.
Tento proces mě v mnohém poučil. Poučil mě o opravdové úloze, jakou mohou sehrávat lobbisté. Někteří z nich se konstruktivně podíleli na hledání společných řešení, zatímco jiní se záměrně snažili o narušování procesu polopravdami a dezinformacemi. Od samého počátku mi bylo jasné, že nebude nijak jednoduché nalézt tu správnou rovnováhu mezi požadavky dobře fungujícího vnitřního trhu, oprávněnými obavami občanů o bezpečnost v souvislosti s nezákonným používáním střelných zbraní a pochopitelným přáním lovců a sportovních střelců, kteří se chtějí pokud možno bez omezení věnovat svému koníčku. Jak řekl pan Verheugen, chtěli jsme se opřít o zkušenosti získané při provádění směrnice 91/477/EHS, odstranit některé zjištěné nedostatky a převést do práva Společenství protokol OSN o střelných zbraních, který Komise podepsala již v roce 2002. Museli jsme proto do textu zapracovat konkrétní články, které upravují nezákonné používání a nabývání zbraní a nezákonný obchod s nimi. Tento kompromis k uvedeným požadavkům přihlíží. Připouštím, že bych na některých místech dala přednost ještě vyhraněnějším ustanovením, například pokud jde o lepší právní předpisy nebo zjednodušení některých otázek a především o snížení počtu kategorií střelných zbraní v celé Evropě na dvě, ke kterému již přistoupily dvě třetiny členských států. V těchto otázkách jsem ale nezískala většinovou podporu.
Celkově jsem ale s dosaženým kompromisem velmi spokojená. Zastavme se u něj na chvíli - v 27 členských státech budeme provádět částečně harmonizované právní předpisy o střelných zbraních. Na úrovni členských států dosud platí velmi různorodé právní předpisy o střelných zbraních a tato částečná harmonizace usnadní zákonný obchod a přispěje ke zlepšení bezpečnosti. Nelze sice stoprocentně vyloučit zneužívání střelných zbraní, ale, jak už zde zaznělo, musíme uznat, že je naší povinností snažit se co nejvíce předcházet takovým tragédiím, k nimž došlo v Německu, Finsku nebo Belgii.
Nechci nyní probírat nové právní předpisy dopodrobna, už je dobře znáte a pan Verheugen již mnohé aspekty zmínil. Vítám skutečnost, že do roku 2014 budou mít členské státy počítačovou evidenci střelných zbraní, díky čemuž se zlepší výměna informací a notně usnadní sledovatelnost v případě zneužití a hlavně se sledovatelnost vůbec umožní. Zohlednili jsme i to, že žijeme ve věku Internetu, jelikož příslušné předpisy se vztahují na nákupy on-line stejně jako na osobní prodej.
Závěrem bych chtěla uvést několik informací, které by vám měly pomoci v rozhodování a zároveň by měly odrazit argumenty těch, kteří jsou proti lepším evropským právním předpisům o střelných zbraních. Tato směrnice se nebude vztahovat na sběratele zbraní a střeliva, na veřejné služby nebo na kulturní a historické ústavy. Předpisy nemají zpětnou účinnost. Navrhujeme národní evidence střelných zbraní, nikoli evropskou evidenci. Přestože evropskou evidenci krav máme, u střelných zbraní je to zřejmě složitější. Nemáme ani nic proti výrobcům, podnikatelům v oboru zbraní, sportovním střelcům a lovcům, kteří se střelnými zbraněmi zacházejí odpovědně a jsou si plně vědomi jejich zvláštní povahy.
Bylo mi řečeno, že při projednávání původní směrnice v 90. letech byly projevovány velmi vážné obavy a diskuse byly velice emocionální. Později se ale ukázalo, že tato směrnice je velmi užitečná, praktická a účinná. Jsem si jista, že stejným úspěchem bude i kompromis, který máte před sebou, a spoléhám se na vaši podporu.
Pane předsedající, myslím, že k tomu, co právě řekla paní Kallenbachová, není moc co dodat; snad jen, že mi bylo potěšením spolupracovat s předsedkyní Výboru pro vnitřní trh a ochranu spotřebitelů Arlene McCarthyovou a s mou kolegyní z tohoto výboru Giselou Kallenbachovou, s níž jsem během této etapy celého procesu spolupracoval velmi úzce a s plnou důvěrou. V neposlední řadě chci poděkovat také Komisi, kterou v této věci zastupoval komisař Verheugen. Tak úzká spolupráce je vzácným zbožím.
Co se dá říci za jednu minutu, když vám celých třicet vteřin zabere děkování ostatním?
Nová politika EU v oblasti cestovního ruchu: posílení partnerství pro cestovní ruch v Evropě (rozprava)
Dalším bodem je zpráva, kterou předložil pan Costa, jménem Výboru pro dopravu a cestovní ruch, o nové politice EU v oblasti cestovního ruchu: posílení partnerství pro cestovní ruch v Evropě.
zpravodaj. - (IT) Pane předsedající, pane komisaři, dámy a pánové, zpráva, kterou předkládám, a měl jsem to potěšení připravovat ji ve spolupráci s řadou kolegů, vlastně navazuje na zprávu, kterou již tento Parlament přijal (zprávu pana Queiró) a s kterou se Parlament snažil přispět k evropské politice cestovního ruchu.
Impulsem ke zpracování této zprávy byla potřeba navrhnout nový - a doufám, že praktičtější - přístup k politice Evropské unie v oblasti cestovního ruchu, kterou v současnosti omezují ustanovení smlouvy.
Stávající smlouvou členské státy nesvěřily příliš mnoho odpovědnosti za cestovní ruch evropským orgánům a musím říci, že ani smlouva, kterou se chystáme schválit a kterou, jak doufám, přijme Unie příští měsíc v Lisabonu, nijak zvlášť neposílí formální pravomoci EU v oblasti cestovního ruchu.
Existující smlouvy ale zároveň umožňují Unii provádět celou řadu politik, které mají význačný dopad na cestovní ruch, na jeho potenciální růst a na zachování konkurenceschopnosti a vedoucího postavení Evropy.
Tato zpráva si proto klade za cíl nastínit různé možnosti. Seznam, který jsme s pomocí všech v tomto Parlamentu sestavili, je seznamem ryze informativním, který, jak doufám, lze dále rozšířit. Je to přehled možností, jak využít celou škálu stávajících pravomocí EU ve prospěch cestovního ruchu.
Dovolte, abych uvedl alespoň dva příklady: turista je cestující, takže z povahy věci samé se můžeme podívat na mnohé naše dopravní politiky nebo je přezkoumat, tak aby vyhovovaly a prospívaly cestovnímu ruchu; turista je spotřebitel, takže můžeme přezkoumat mnoho opatření EU na ochranu spotřebitelů v kontextu požadavků cestovního ruchu.
Obecněji řečeno jsou ale turisté - zvláště ti, co do Evropy přijíždějí z třetích zemí - lidmi, kteří překračují hranice stejně jako jiní lidé, kteří je překračují z nejrůznějších důvodů. Vízová politika Evropské unie, její přistěhovalecká politika, by měla být pečlivě přezkoumána, tak abychom mohli přitáhnout co možná nejvíce turistů.
Mnohé ze smluv, které dnes turisté podepisují, jsou uzavírány přímo, s využitím internetové technologie, a nezajišťují turistům plnou ochranu. Evropská unie tudíž může pro turisty hodně udělat, když bude takové smlouvy chránit nebo když zavede smlouvy, které ochranu zajišťují. Detailů vás ušetřím.
Souhrnně vzato, všichni uznáváme, že cestovní ruch je jedním z nejslibnějších odvětví v Evropě, a domnívám se, že lze říci, že především z důvodů soudržnosti stojí za to, aby rozvoj ekonomiky cestovního ruchu zůstal jedním z našich hlavních cílů. Znamená to co nejvíce zhodnotit kulturní a environmentální zdroje, což lze učinit právě maximálním využitím formálních pravomocí Unie.
Tato zpráva se tedy snaží podnítit Komisi a Radu k tomu, aby naplánovaly soubor iniciativ, které formálně spadají do jiných pravomocí - opakuji: ochrana spotřebitelů, bezpečnost dopravy, záruky pro některé smlouvy související s cestovním ruchem, přistěhovalecká politika, koordinované propagační kampaně v mimoevropských zemích a tak dále - aby naplánovaly soubor iniciativ, balíček iniciativ v oblasti cestovního ruchu. Jsem pevně přesvědčen, že takové iniciativy by byly skutečným příspěvkem evropských orgánů k zachování a rozvoji tohoto odvětví, které, jak všichni víme, sehrává význačnou úlohu a bude sehrávat ještě větší úlohu v budoucnosti Evropské unie.
člen Komise. - (DE) Pane předsedající, dámy a pánové, rád bych poblahopřál předsedovi výboru panu Costovi k jeho zprávě. Zpráva jasně ukazuje, jak moc je cestovní ruch ovlivňován jednotlivými politikami Společenství, především ale ukazuje, jak význačné je toto odvětví pro Evropu jako celek.
Cestovní ruch je výrazem životního stylu a prosperity Evropanů. Je to ale i klíčové odvětví hospodářství s vysokým potenciálem pro růst a zaměstnanost. Již nyní se totiž cestovní ruch přímo či nepřímo podílí více než 10 % na hrubém domácím produktu Evropské unie a poskytuje 12 % všech pracovních míst.
Evropa ale není jediná, kdo se snaží těžit z mimořádných hospodářských vyhlídek otevíraných rozvojem cestovního ruchu. Musíme si připravit takové kapacity, aby se nám dařilo i v soutěži s tradičními nebo novými trhy cestovního ruchu.
Tady může Evropa stavět na konkurenčních výhodách, které z ní již dnes činí velmi lákavou destinaci. Máme nepřekonatelné dědictví, jedinečnou geografickou koncentraci přitažlivých a kulturně rozmanitých míst, a zcela oprávněně jsme vyhlášeni vysokou úrovní služeb.
Chceme-li, aby se Evropa jako produkt cestovního ruchu rozvíjela i nadále, musíme tyto trumfy vynést. Jednoduše řečeno, naše destinace musejí být nejlepší a nejlákavější a musejí být tak přitažlivou nabídkou, že evropští i mimoevropští turisté budou chtít své dovolené znovu a znovu trávit u nás.
Znamená to, že kritéria platná pro jiná hospodářská odvětví musejí platit i v cestovním ruchu - evropský cestovní ruch musí být novátorským produktem, který je pro spotřebitele ideální volbou, který splňuje nevyšší normy jakosti a který je co nejohleduplnější k životnímu prostředí. Zkrátka musí být produktem, jenž bude vyjadřovat naše evropské hodnoty a silné stránky.
Dovolte, abych uvedl několik příkladů toho, jak podporujeme spolupráci a udržujeme konkurenční výhodu v odvětví cestovního ruchu. Minulý měsíc se v Portugalsku konalo Evropské fórum cestovního ruchu, na nějž se každoročně sjíždějí všichni zástupci tohoto odvětví a které je skvělou příležitostí ke spolupráci a předvedení toho nejlepšího z Evropy. Při této příležitosti jsem měl tu čest představit cenu pro "Evropské turistické destinace nejvyšší kvality", která byla udělena deseti nejlepším evropským destinacím ve venkovských oblastech. Cílem tohoto pilotního projektu je zlepšit v mimoevropských zemích pověst všech evropských destinací a upozornit na rozmanitost a kvalitu cestovního ruchu v Evropě. Rád bych všem připomněl, že po takovém projektu výslovně volala předchozí zpráva Parlamentu, k níž dal podnět pan Queiró. Chci poděkovat Evropskému parlamentu a především panu Costovi za velkorysou podporu, kterou této úspěšné iniciativě poskytl. S potěšením mohu říci, že druhého kola soutěže se nyní účastní mnohem více zemí.
Můžeme vám také v tomto stádiu říci, že internetový portál "Destinace Evropa" je úspěšný; je to rozumný základ s potenciálem dalšího rozšíření. V současnosti zkoumáme další cesty, které by přispěly ke zlepšení vnímání Evropy jako turistické destinace, a spoléháme se na vaši podporu.
Na závěr bych rád zdůraznil, že klíčovým aspektem naší politiky je posílení udržitelnosti cestovního ruchu. Jsem přesvědčen, že začleníme-li udržitelnost do všech oblastí našeho průmyslu cestovního ruchu, podaří se nám uhájit konkurenční výhody, díky nimž je Evropa již dnes nejpřitažlivější turistickou destinací světa.
Komise minulý měsíc zveřejnila svou novou Agendu pro udržitelný a konkurenceschopný evropský cestovní ruch. Jednotlivé prvky této agendy jsou odpovědí na výzvy obsažené v této a předchozí zprávě Parlamentu. Myslím, že i v této oblasti se můžeme do budoucna těšit na dlouhodobou dobrou spolupráci.
Doufám, že agendu přijmou všichni aktéři průmyslu cestovního ruchu a samozřejmě i samotní turisté. Vzhledem k tomu, že my všichni přítomní často cestujeme, týká se to i nás.
navrhovatel stanoviska Výboru pro regionální rozvoj. - (EL) Paní předsedající, pane komisaři, dámy a pánové, význam odvětví cestovního ruchu je mimořádně vysoký. Přímo či nepřímo vytváří více než 10 % HDP Evropské unie a zaměstnává zhruba 12 % pracovních sil. Přestože tato oblast nespadá do pravomocí Evropské unie, existuje celá řada opatření a činností, které mohou podpořit vzestupnou tendenci tohoto odvětví a jeho udržitelný rozvoj. Mnohé z nich jsou již zmíněny ve zprávě a já bych i z toho důvodu rád poblahopřál zpravodaji.
Výzvy, jimž čelí cestovní ruch, vyžadují soudržnou politickou odpověď na úrovni EU - podrobný a konkurenceschopný rámec činnosti s konkrétními kvantitativními i kvalitativními cíli. V novém programovém období, s přihlédnutím k cílům stanoveným v revidované Lisabonské strategii, je nezbytná spolupráce a synergie na všech úrovních (evropské, vnitrostátní, regionální a místní), aby mohlo odvětví cestovního ruchu tyto cíle naplnit. Je rovněž zapotřebí koordinovat politiky a činnosti, které mají přímý nebo nepřímý dopad na odvětví cestovního ruchu.
Dámy a pánové, rád bych zdůraznil, že jsme již odpověděli na otázku, jak si představujeme odvětví cestovního ruchu v Evropské unii. Máme zájem na životaschopném odvětví, které se bude rozvíjet v souladu se zásadami udržitelnosti, bude nabízet vysoce kvalitní turistické produkty a služby a nebude nikoho vylučovat. Spojíme-li své síly na všech úrovních, můžeme tohoto cíle nyní dosáhnout.
navrhovatelka stanoviska Výboru pro kulturu a vzdělávání. - (FR) Paní předsedající, pane komisaři, dámy a pánové, cestovní ruch je pro EU mimořádně významný. Má bezpochyby zásadní vliv na hospodářský růst a tvorbu pracovních míst v Evropě. Kromě těchto aspektů také podporuje integraci, dialog mezi různými národy, vzájemné poznávání kultur, a tím přispívá k rozvoji pocitu evropského občanství. Z těchto důvodů a vzhledem k tomu, že neexistuje společná politika cestovního ruchu, musí se na evropské úrovni dostatečně přihlížet k zájmům tohoto odvětví, které zahrnuje různé oblasti a pokrývá širokou škálu služeb a profesí.
Dnes projednávaná zpráva tuto potřebu vysvětluje, a já chci proto poblahopřát zpravodaji k vynikající zprávě a konkrétně k tomu, že podpořil některé z priorit Výboru pro kulturu a vzdělávání. Evropa je díky své rozmanitosti a bohatství stále nejoblíbenější turistickou destinací na světě. Abychom své postavení uhájili, musíme znovu zvážit a novelizovat své politiky a více v nich zohlednit kulturu. Obdobně musíme zdůrazňovat, že je třeba chránit evropské přírodní a kulturní dědictví a podporovat tradiční kulturu, především lidová a umělecká řemesla, profese a znalosti, které pomalu mizí, a povzbuzovat iniciativy na podporu tohoto dědictví.
V této souvislosti bychom vedle dalších opatření měli podpořit i vznik značky "evropského kulturního dědictví", která podle mého názoru zcela jistě zvýší pocit sounáležitosti našich spoluobčanů se společným kulturním prostorem a identitou. Je také třeba podporovat rozvoj nových technologií, které sehrávají a budou sehrávat tak význačnou úlohu v prodeji produktů cestovního ruchu, v propagaci kulturních statků a událostí a ve správě a ochraně pamětihodností.
Konečně musíme ve spolupráci s aktéry cestovního ruchu na všech úrovních podporovat udržitelný a vysoce kvalitní cestovní ruch, jenž bude konkurenceschopný, ohleduplný k životnímu prostředí, zodpovědný a především dostupný všem.
Dalším bodem je zpráva Kadera Arifa jménem Výboru pro mezinárodní obchod o návrhu rozhodnutí Rady o poskytnutí makrofinanční pomoci Společenství Libanonu - C6-0290/2007 -.
člen Komise. - (DE) Paní předsedající, dámy a pánové, rád bych poděkoval Parlamentu za podporu, kterou vyslovil návrhu Komise ze srpna 2006. Jak ve své zprávě zdůrazňuje zpravodaj pan Arif, Libanon se nachází ve velmi složité politické a ekonomické situaci. Potřeba finanční pomoci je pro tento stát velmi akutní. Svou makrofinanční pomocí jedná EU v souladu se závazky, které učinila na mezinárodní konferenci dárců, která se konala v lednu 2007 v Paříži. Tam jsme souhlasili, že Libanonu poskytneme finanční pomoc.
Jak víte, operativnost finanční pomoci je závislá na veliké nejistotě, která pramení z dosud nepřekonané politické a ústavní krize. Nicméně Komise má v úmyslu dodržet svůj závazek a dokončit všechny nutné vnitřní postupy, aby mohla pomoc dorazit na místo určení, jakmile to podmínky dovolí.
Naše rozhovory s libanonskými orgány, které se týkaly politických podmínek, kterými je program podmiňován, se blíží k závěru a mohu vás ujistit, že tyto podmínky budou v plném souladu s akčním plánem EU-Libanon v rámci evropské politiky sousedství a také v souladu se střednědobým programem libanonských orgánů na ekonomickou reformu. Samozřejmě využijeme všechny dostupné prostředky, abychom co nejvíce minimalizovali riziko podvodu, korupce či zpronevěry, jak je požadováno v návrhu zprávy.
Podotýkám, že zpravodaj přichází s různými pozměňovacími návrhy k návrhu Komise. Všechny tyto pozměňovací návrhy důkladně prozkoumáme a předáme Radě naše vyjádření. Nicméně již teď vám mohu sdělit, že nebudeme žádné pozměňovací návrhy zpochybňovat z hlediska právních ustanovení jako takových.
Komise si je vědoma, že na slyšeních, na kterých se bude projednávat nová finanční pomoc, musí Parlament reagovat ve velmi krátkém časovém úseku. Časový plán všech zúčastněných orgánů byl vzhledem ke zvláštní povaze této pomoci jakožto krizového nástroje těsný.
Avšak abychom situaci co nejvíce zjednodušili a zlepšili spolupráci s Výborem pro mezinárodní obchod (INTA), Komise se zasazuje, že bude v budoucnu informovat sekretariát výboru INTA systematicky a v časovém předstihu o jakýchkoli nových převodech finanční pomoci. Bude tak činit prostřednictvím informačního memoranda, které vydá v okamžiku, kdy se nová finanční pomoc objeví na obzoru.
Paní předsedající, pane komisaři, dámy a pánové, jsem potěšen, že před vámi dnes mohu prezentovat zprávu o přidělení makrofinanční pomoci Libanonu. Toto je doklad o závazku Evropské unie pomoci této zemi zotavit se z přetrvávající krize.
Libanon je v současnosti jednou z nejzadluženějších zemí světa. Státní dluh se zde rovná 180 % HDP. Dopad občanské války, která probíhala mezi lety 1975 a 1990, letní spor s Izraelem v roce 2006, neustálá politická nestabilita a také to, že finanční politika byla odložena stranou, to vše vyústilo ve velmi vážnou ekonomickou, finanční a sociální krizi. Tato situace si žádá naléhavého zásahu.
Je zřejmé, že finanční prostředky, které souvisejí s přijetím akčního plánu evropské politiky sousedství s Libanonem z ledna 2007, nebudou k dispozici dříve než v roce 2009. Výjimečná makrofinanční pomoc, kterou jsme se rozhodli poskytnout, překlene časovou mezeru a bude mít okamžitý dopad na veřejné finance a vyrovnanost plateb v Libanonu, pokud bude provedena okamžitě. Makrofinanční pomoc bude sestávat z daru ve výši 30 milionů EUR a z půjčky ve výši 50 milionů EUR. Peníze by měly libanonské vládě pomoci k poválečnému zotavení a také jí umožnit pokračovat v rozvoji ekonomiky.
Má zpráva plně schvaluje potřebu zajistit finanční pomoc Libanonu. Avšak přináší také pozměňovací návrhy k návrhu Rady, které, pokud budou provedeny, povedou k větší jasnosti a transparentnosti.
Zaprvé a především musíme mít na zřeteli, že pomoc musí být zcela jasně doplněna financemi, které přislíbily instituce Breton Woods, Pařížský klub, dvoustranní dárci i EU v rámci různých dalších programů. Musí být také v souladu s vnější činností a politikou EU a zaručit přidanou hodnotu takovéhoto jednání pro Společenství.
Bude též zapotřebí, aby Rada explicitně a veřejně přijala doporučení Parlamentu ohledně podmínek a kritérií, které musí být splněny pro poskytnutí pomoci. Jinými slovy je třeba, aby se zvýšila transparentnost a udržitelnost veřejných financí, aby se uplatňovaly určené rozpočtové a makroekonomické priority, byla provedena specifická opatření proti jakémukoliv riziku podvodu, korupce či zpronevěry finanční pomoci, zajistilo se rovnoměrné rozdělování pomoci mezi poválečné výdaje, rekonstrukci, nadměrné zadlužení a sociální potřeby obyvatel a také je třeba zajistit naprostý soulad s mezinárodními normami demokracie a lidských práv a základními zásadami právního státu. Poskytnutá pomoc musí být provázena skutečným pokrokem ve všech zmíněných oblastech, což by mělo být zakotveno v grantové smlouvě, vypracované ve spolupráci s libanonskými orgány.
Nádavkem k naší základní práci na zprávě bych rád zmínil některé komplikace, které se vyskytly v průběhu jejího vypracovávání vzhledem k její naléhavé povaze. Z tohoto důvodu je třeba, aby nás Komise a Rada mnohem více informovala o všech budoucích rozhodnutích ohledně přidělování makrofinanční pomoci. Aby mohl Parlament uspokojivě vykonávat svou práci, musí mít kvalitnější informace v pravý čas. Rychlejší zpracovávání materiálu příslušným výborem Parlamentu by mohlo být zajištěno tak, že by Komise zavedla systém včasného varování. Také bychom se tak vyhnuli zbytečným zpožděním, která mohou mít značný negativní dopad na konečný přínos finanční pomoci. Kvalita a soudržnost naší práce a kvalita naší spolupráce s ostatními orgány závisí na tomto faktoru.
V souladu s předchozími usneseními Parlamentu bych rád zdůraznil, že takto zásadní nástroj nesmí být považován jen za něco výjimečného. Musí existovat řádný právní základ, tento nástroj nesmí být postaven jen na rozhodnutích Rady, činěných ad hoc u každé jednotlivé operace. Je zapotřebí rámcového nařízení ohledně makrofinanční pomoci, vypracovaného prostřednictvím procesu spolurozhodování. Jen tak zvýšíme transparentnost, spolehlivost a zlepšíme monitorovací a zpravodajský systém.
Je také třeba, abychom provedli rychlá opatření ohledně diskusí mezi orgány o nejvhodnějším právním základu pro takový druh nástroje. V případě makrofinanční pomoci pro Libanon, jednu ze zemí zahrnutých do evropské politiky sousedství a také řazených mezi rozvojové země, by dle našeho názoru měl být právním základem tohoto opatření článek 179 Smlouvy o ES, nikoli článek 308.
A právě proto, že je Libanon rozvojovou zemí, trvá Parlament na tom, aby nebyl zanedbán ani sociální aspekt reforem, které by v budoucnu měla přijmout libanonská vláda. Podle Rozvojového programu OSN žije 24 % Libanonců v naprosté chudobě a 52 % je diskriminovaných. Co více, téměř 9 % populace je negramotných, méně než jedna třetina dokončí základní vzdělání a jen 13 % dosáhne na univerzitní diplom.
Navzdory této skutečnosti je třeba poznamenat, že sociální otázka není momentálně v centru libanonské politické diskuse a že sociální obsah navrhované reformy je s ohledem na finanční a ekonomickou situaci velmi omezený. Přesto je v zájmu Libanonu a jeho spojenců, jak jsem již poznamenal dříve, najít rovnováhu mezi různými druhy výdajů. Zejména nesmíme zapomínat na fondy pro vzdělání a odbornou přípravu. Musíme si být vědomi přetrvávajících sociálních nerovností, jejichž vážné ekonomické a politické důsledky mohou prodloužit období nestability země.
navrhovatel stanoviska Výboru pro zahraniční věci. - (ES) Paní předsedající, Libanon je v extrémně napjaté a kritické situaci a je jasné, že je třeba najít východisko z ústavní krize v této zemi. S tímto na paměti navštíví příští týden zemi pracovní skupina Výboru pro zahraniční věci, aby učinila to, co Parlament činí vždy, tedy ujistila zemi o solidaritě našich orgánů v otázkách míru, porozumění, harmonie, usmiřování a upevnění demokracie v této zemi.
Se stejným cílem na mysli vytvářel pan Arif svou zprávu o makrofinanční pomoci Libanonu. Musím mu sdělit, že ve Výboru pro zahraniční věci jsme se nechtěli příliš zabřednout do technických detailů vzhledem k extrémně vážné a napjaté situaci v Libanonu, jak jsem již říkal, která následovala po nástupu presidenta Lahouda do funkce. Nicméně chceme zajistit úplné respektování pravomoci Parlamentu jako nástroje rozpočtového orgánu, respektování naprosté průhlednosti a jasnosti financování, jak navrhuje zpravodaj, a tedy správného a efektivního užití financí, čímž bude zamezeno jakékoli korupci, jak již naznačoval komisař Verheugen ve svém příspěvku.
V této souvislosti věříme, že tato makrofinanční pomoc odpovídá duchu dohody o přidružení, neboli spojení mezi Evropskou unií a zeměmi kolem Středozemního moře, že také spadá do budoucího rámce evropské politiky sousedství a samozřejmě že odpovídá povinnostem, ke kterým jsme se zavázali na třetí pařížské konferenci pro rekonstrukci a obnovu Libanonu. Také se nese v duchu dohod uzavřených s mezinárodními orgány.
Paní předsedající, jako navrhovatel stanoviska Rozpočtového výboru s uspokojením konstatuji, že příslušný výbor přijal návrhy, které jsme předložili. Od výboru bylo velmi odvážné navrhnout nový koncept "období dostupnosti finanční pomoci" a interpretovat toto období tak, že platnost právního aktu může být prodloužena jednoduše postupem projednávání ve výboru. Komise je pouze výkonným orgánem a nelze jí přisuzovat roli legislativní. Tu by získala v případě, že by rozhodovala o délce trvání finanční pomoci.
Za Rozpočtový výbor s potěšením oznamuji, že příslušný výbor přijal pozitivní stanovisko ohledně našeho návrhu na změnu právního základu, i když tak bude učiněno pouze s ohledem na budoucí návrhy na makrofinanční pomoc. Vhodnějším právním základem je podle našeho výboru článek 179 Smlouvy o ES a nikoli všeobecný článek 308, který zde byl použit. Doufáme, že Komise a Rada vezmou v budoucnu toto sdělení Parlamentu v potaz.
Paní předsedající, současné ústavní vakuum v Libanonu představuje velkou hrozbu pro zemi i celý region. S nefunkčním parlamentem, jehož členové se bojí o vlastní život, nestabilní vládou a paralyzovanou ekonomikou musí nyní Libanon najít cestu z krize. Více než kdy předtím musí EU svého souseda a spojence čile podporovat.
Makrofinanční pomoc, která byla dnes navržena Evropskou unií, je vítána více než kdy dříve. Tato výjimečná pomoc, která je časově omezená a je namířena k nápravě rozpočtové situace v zemi, kde bylo společné úsilí vypořádat se s břemenem dluhu zmařeno vražedným konfliktem z roku 2006, zcela spadá pod evropskou politiku sousedství a evropsko-středomořské partnerství. Nejedná se tedy o tradiční formu pomoci, neboť tato rozpočtová podpora pomůže zvýšit politickou a ekonomickou suverenitu a nezávislost Libanonu. Pomoc musí samozřejmě být opatřena mechanismem proti podvodům, aby byla zaručena větší transparentnost nakládání s penězi a jejich vyplácení.
Musíme také zajistit lepší koordinaci mezi finančními institucemi, které pracují na obnově země. Vlastně musíme provést nástroj sousedství a opatření Mezinárodního měnového fondu a nástroje pro evropsko-středomořské investice a partnerství (FEMIP), a to soudržně, abychom zajistili efektivní a udržitelnou pomoc. S konferencí v Annapolis se objevuje naděje, a tak Libanon zůstává klíčovým faktorem pro mír a stabilitu regionu.
jménem skupiny PSE. - Paní předsedající, vítám zprávu pana Arifa. Zpráva je, jak se u pana Arifa dá očekávat, dobře vyvážená a obsahuje relevantní argumenty.
Mrzí mě však, že EU musí opět zaplatit za izraelský sklon nejprve shazovat na Blízkém východě bomby a až pak se starat o důsledky.
Je pravda, že Libanon měl finanční potíže již před konfliktem s Izraelem v létě roku 2006, ale tato válka byla možná tou poslední kapkou. Jak řekl pan Arif, Libanon je dnes jednou z nejzadluženějších zemí na světě a podle Rozvojového programu OSN žije téměř každý čtvrtý obyvatel Libanonu v naprosté chudobě.
Dalším bodem je zpráva Alaina Lipietze jménem Výboru pro mezinárodní obchod o obchodu a změně klimatu.
Paní předsedající, pane komisaři, dámy a pánové, tato zpráva je důležitá s ohledem na nadcházející konferenci na Bali.
Jsme si vědomi toho, že mezinárodní obchod se rozvíjí dvakrát rychleji než hrubý světový produkt. To znamená, že obchod vyvolává nárůst dopravního průmyslu, jednoho z největších producentů skleníkových plynů. Také umožňuje přemisťování výroby, což může být dobré z hlediska vytváření pracovních míst a použití regulací týkajících se výplat, ale vzhledem k tomu, že se naprosto neohlíží na cenu skleníkových plynů, vytvářených tímto pracovním odvětvím, může také urychlit produkci skleníkových plynů a tím klimatické změny.
Pro představu několik číselných údajů: lodě převezou 40x více nákladu než letadla a produkují pouze dvakrát více skleníkových plynů, přesto stále používáme pro přepravu zboží spíše letadla, abychom optimalizovali koloběh produkce. Proto cítím, že Sternova zpráva a další čtyři zprávy Mezivládního panelu pro změnu klimatu nám dávají jasný signál, že je rozhodně výhodnější čekat půl dne či další tři dny, než zboží dorazí do svého cíle, než ničit naše klima za cenu, kterou Sternova zpráva odhaduje na 5 000 miliard dolarů.
Kromě této poznámky se zpráva snaží otevřít nové přístupy. Samozřejmě existují určité zavedené přístupy k dopravě. Jsme potěšení výsledkem nedávného hlasování o zapojení leteckého průmyslu do evropského systému kvót. Zpráva podporuje uvažování o organizaci průmyslu takovým způsobem, abychom snížili geografický rozsah výrobních řetězců - tedy vyráběli blíže ke koncovému uživateli -, a přináší také mnoho návrhů ve vztahu k obchodu s komoditami souvisejícími s životním prostředím.
V kontextu WTO a dvoustranných či dvouregionálních smluv - tedy smluv, které nyní uzavíráme - navrhujeme dát prioritu posouzení dopadů na změnu klimatu v rámci zhodnocení provedeného v rámci těchto dohod o vlivech na životní prostředí. Také navrhujeme, aby se prioritou stalo značné omezení celních i necelních překážek - zde hovoříme hlavně o královstvích -, které jsou překážkou obchodu s vlastním zbožím a službami. Právě ty mohou přispět ke snížení produkce skleníkových plynů.
To vše se musí odehrávat v mnohostranném kontextu, pokud možno s WTO, s vyloučením jakýchkoli dvouregionálních dohod, které se v Evropě momentálně vyjednávají. Nicméně nemůžeme vyloučit možnost, že po roce 2012, tedy v první fázi po Kjótském protokolu, nedosáhne lidstvo jednotné dohody ohledně boje se změnou klimatu. V takovém případě rozhodnutí Evropy vést boj se změnou klimatu jistě zasáhne některá její odvětví. Nezasáhne však všechny. V mnoha případech nás povede čelní pozice v boji proti změně klimatu na pokraj konkurenceschopnosti. V některých případech, a tady mluvím především o betonářském průmyslu, mohou nastat obrovské problémy a tento průmysl může být i přesunován do jiných oblastí. V takovém případě, a pokud budou vyčerpány všechny možnosti uzavření mnohostranných dohod, navrhujeme přijetí článku 20 všeobecné dohody o clech a obchodu (GATT), jinými slovy upravení hraničních cel, aby byla znovu nastolena spravedlivá obchodní soutěž.
člen Komise. - (EL) Paní předsedající, dámy a pánové, jsme vděčni za iniciativu Výboru pro mezinárodní obchod, která se týká obchodu a změny klimatu.
Zpráva, jejímž autorem je Alain Lipietz, je užitečným zdrojem politických návrhů a idejí. Jsme touto zprávou potěšeni, jelikož připouští propojení různých aspektů vyjednávání.
Změna klimatu je velmi vážným problémem, který v podstatě ovlivňuje všechna odvětví lidské činnosti, obchod nevyjímaje. Musíme usilovat o stanovení vzájemně podpůrné a soudržné politiky. Evropská unie má za cíl zjednodušení obchodu a zajištění toho, aby obchod vzkvétal a podílel se na dalších odvětvích politiky, jako například politiky v oblasti změny klimatu.
Vítáme skutečnost, že zpráva rozeznává možnost vyjednávání ohledně zboží a služeb s vlivem na životní prostředí. Takto, jak věříme, přispěje obchod významně k boji proti změně klimatu. Doufáme, že se v této věci posuneme dál v rámci pobíhajících mnohostranných jednání o obchodu pro rozvojovou agendu z Dohá. Teší nás, že zpráva uznává potřebu sekretariátů pro vyjednávání dohod v oblasti životního prostředí. Tyto sekretariáty by obdržely pozorovatelský statut WTO, o což usilujeme v právě probíhajících jednáních. Také nás těší zjištění, že naše nové dohody o volném obchodu mohou přispět k řešení otázek změny klimatu, a to prostřednictvím zvláštních ustanovení.
Souvislost mezi možnostmi přístupu na nové trhy, tedy nárůstem obchodních toků, a politikami v oblasti změny klimatu, je nasnadě.
Politiky životního prostředí poskytují silný základ pro rozvoj technologických inovací a podporu ekonomického výkonu. Vědecké a ekonomické údaje ukazují zcela jasně, že výhody plynoucí ze zahrnování změny klimatu převažují nad náklady na redukční politiky.
Přijetí dalších opatření, která napomohou v boji proti změně klimatu, může vést k výraznému zvýhodnění výrobců v zemích, v nichž byla na produkci uhlíku uvalena omezení, jelikož v kombinaci s dalšími politickými nástroji toto povede k nižší spotřebě cenných zdrojů a k technologické inovaci, která bude k životnímu prostředí šetrná. Takovéto inovaci se na trhu otevírají nové možnosti. Nastane tedy situace, která bude příznivá pro všechny, ať už z pohledu konkurenceschopnosti či životního prostředí. Musíme nadále hledat další příležitosti k zesílení pozitivního přínosu, jaký má obchodní politika, která se zaměřuje na boj se změnou klimatu.
Chtěl bych říci, že zpráva v této souvislosti také zahrnuje záležitosti vývozních úvěrů, postupné odstranění dotací obchodu s negativním dopadem na klima a zesílení a rozšíření přístupu na trh pro přímé zahraniční investory. To vše jsou velmi zajímavá témata, která můžeme podrobněji prodiskutovat.
Musíme také pokračovat v úsilí o dosažení kritérií udržitelnosti v souvislosti s dřevařskými a lesními produkty, odlesňováním a nelegálním kácením stromů.
Závěrem mi dovolte vám znovu poděkovat za tento hodnotný příspěvek do diskuse o změně klimatu v tomto velmi důležitém okamžiku, jen několik dní před začátkem konference na Bali, která se zabývá změnou klimatu. Doufáme, že tato konference přinese motivaci pro vyjednávání o mezinárodní dohodě po roce 2012.
navrhovatel stanoviska Výboru pro životní prostředí, veřejné zdraví a bezpečnost potravin. - (SV) Paní předsedající, je nejvyšší čas, aby si světový obchod uvědomil svou zodpovědnost za klima. Od roku 1990 narůstá objem světového obchodu exponenciálně. Jaké má tento růst důsledky pro životní prostředí? Samozřejmě se zvyšuje objem dopravy a tím i emise. Je snad rozumné, aby chovatelé dobytka z EU dováželi tuny sóji z Brazílie pro potřeby evropského trhu s masem, nebo aby se ryby nalovené v Norsku odvážely na porcování a čištění do Číny a pak zpět do Evropy na konzervaci? Ne, samozřejmě že ne!
Naše vynikající stanovisko nám dává příležitost přijmout konkrétní opatření, abychom se s takovým jednáním vypořádali. Požadujeme, aby dopravní průmysl nesl zodpovědnost za dopad na životní prostředí. Chceme rozšiřovat technologie šetrné k životnímu prostředí do rozvojových zemí, například tím, že základně pozměníme patentové právo a právo na duševní vlastnictví. Chceme zrušit dotace na ekologicky nevhodnou výrobu elektrické energie. Požadujeme povinnou certifikaci o nezávadnosti pro životní prostředí u biopaliv a naším cílem je také, aby všechny obchodní smlouvy byly sjednávány s ohledem na klima. To je jen několik příkladů z této vynikající zprávy. Pokud všech cílů dosáhneme, podaří se nám zařadit světový obchod jako součást řešení, nikoliv součást problému.
Děkuji za slovo, paní předsedající. Pane komisaři, dámy a pánové, spojování obou témat projednávaných ve zprávě, kterou máme před sebou, je velmi aktuální. Spojení mezi určitými druhy obchodování a změnou klimatu je stále zřejmější. Je neoddiskutovatelné, že intenzivní mezinárodní obchod způsobuje nárůst mnoha škodlivých důsledků, včetně zvyšování emisí oxidu uhličitého a současného zmenšování porostů absorbujících skleníkové plyny. Navzdory tomu všemu jsem přesvědčen, že nelze postavit rovnítko mezi volný obchod jako takový a poškozování životního prostředí. Rozvoj obchodu a mezinárodní rozdělování práce zvyšuje efektivitu výroby, což převyšuje všechny jeho negativní dopady. Tato skutečnost může vést ke snížení spotřeby všech zdrojů.
Dovolte mi, abych jako zpravodaj Výboru pro průmysl zdůraznil tři hlavní myšlenky stanoviska, které náš výbor připravil. Zaprvé je velmi důležité, aby byly obchodní překážky pro technologie šetrné k životnímu prostředí odstraněny co nejrychleji. Něco takového bude vyžadovat, aby se Evropská unie ujala aktivní role v mezinárodních vyjednáváních ohledně změny klimatu.
Za druhé musíme usilovat, aby ceny výrobků napříště odrážely jejich škodlivý dopad na životní prostředí, které nejsou okamžitě pozorovatelné, což zahrnuje i změnu klimatu.
A konečně za třetí cítíme, že dostatečně hloubková diskuse ohledně vztahu mezi obchodem a změnou klimatu má pro Společenství prvořadý význam. Tím více, že Evropa může sehrát hlavní roli ve vývozu "zelených" výrobků a služeb do celého světa.
Dámy a pánové, jak je patrné z mého předchozího projevu, členové Výboru pro průmysl se jednomyslně shodli na tom, že odstraňování obchodních překážek a jakékoli opatření pro zamezení změně klimatu může být uskutečněno pouze v nejširší možné mezinárodní spolupráci. Diskuse v rámci výboru nám potvrdila, že v souvislosti se změnou klimatu není obchod jen problémem, ale také součástí řešení. Děkuji mnohokrát, paní předsedající.
Paní předsedající, dámy a pánové, Unie musí zaujmout vedoucí postavení - jak už se jí ve velké míře daří nyní - v přijímání politik, které mají na zřeteli životní prostředí. V tomto ohledu byl váš příspěvek do rozpravy, pane Dimasi, zcela zásadní. Přijetí všech dílčích strategií pro modely udržitelného rozvoje je v každém případě primárním regulačním cílem.
Posilování mezinárodního obchodu se všeobecně přisuzuje přínos k rozvoji světové ekonomiky a rozhodně také přínos nejen pro rozvinuté, ale i pro rozvojové země. Rychle se zvyšující objem přeshraničního obchodu nicméně představuje problém pro politiku v oblasti klimatu. Hranice vzájemného podpůrného či protichůdného vztahu mezi světovým obchodním systémem a politikami pro boj se změnou klimatu jsou předmětem zprávy, o které diskutujeme. Naneštěstí lze ve zprávě vystopovat nevyrovnanost mezi obchodní složkou a složkou životního prostředí. Rychlý rozvoj mezinárodního obchodu by měl být projednáván pouze jako faktor způsobující napětí v životním prostředí. Přijímání politik v oblasti klimatu navíc není samo o sobě dostatečné. Je nutné vytvořit obecný soudržný plán, který bude odrážet preference dopravy, obchodu, průmyslu, energetiky a zemědělství šetrných k životnímu prostředí. V každém případě nestačí snaha samotné Unie na to, abychom mohli bojovat se změnou klimatu. Světové prvenství Unie ve vytváření modelů ochrany životního prostředí a sociální ochrany musí pokračovat a musí být také podporováno v rámci obchodních vztahů se zeměmi mimo EU.
Dámy a pánové, návrh usnesení obsahuje několik klíčových bodů. Skupina Evropské lidové strany a Evropských demokratů se shodla na tom, že konečné hlasování pro usnesení by mělo vycházet z výsledku hlasování o těchto bodech.
jménem skupiny PSE. - Paní předsedající, když přijde řeč na změnu klimatu, je na obchod často nazíráno jako na součást problému, a je pravdou, že některé druhy obchodu prostě nemohou být ospravedlněny. Posílání skotských krevet do Thajska, aby tam byly očištěny a pak vráceny do Skotska, je nesmysl a ztráta energie. Nicméně, jak ukazuje dobře odůvodněná zpráva pana Lipietze, obchod může být také součástí řešení. Uvedu jen tři krátké příklady.
člen Komise. - Paní předsedající, národní volební rada ohlásila, že se všeobecné referendum o ústavní reformě, vypracované prezidentem Bolívarovské republiky Venezuela a Národním shromážděním bude konat 2. prosince 2007. V tento den budou občané Venezuely moci uplatnit své demokratické právo na rozhodnutí o navrhovaných změnách, které budou utvářet důležité aspekty života v zemi z hlediska politiky, institucí, ekonomiky i společenského života.
Komise bedlivě sleduje celý proces probíhající ústavní reformy ve Venezuele, stejně jako v dalších zemích oblasti. Zdůrazňujeme důležitost, kterou přikládáme skutečnosti, že každá nová ústava či ústavní reforma by měla posílit demokracii a právní stát. Věříme také, že by každá ústava měla být založena na širokém národním konsensu a že by měla adekvátně reflektovat pluralitu a různorodost každého národa. Ústavy by měly občany sjednocovat, nikoli rozdělovat.
Komise se zájmem sleduje intenzivní debatu ohledně venezuelské ústavní reformy. Povšimla si, že některé části venezuelské společnosti s navrhovanými změnami souhlasí, avšak existují také skupiny, které jsou výrazně proti nim. Vyjadřují obavy, zejména ohledně těch částí reformy, které by podle nich v případě schválení reformy vedly k větší koncentraci moci v rukou prezidenta, k oslabení demokratických kontrolních mechanismů a existujících institucí a také by ohrozily demokratickou pluralitu. Jiní se domnívají, že navrhované změny jsou mnohem více než pouhá reforma a poukazují na možnou změnu základní struktury státu.
Komise je si této situace vědoma a věnuje jí adekvátní pozornost. Myslíme si, že jsou to právě občané Venezuely, kdo by se měl k navrhované reformě vyjádřit. Zároveň však také zdůrazňujeme důležitost, kterou přikládáme kampani ohledně reformy, jež by měla být vedena otevřeně a ve všeobecném respektu. Doufáme také, že referendum proběhne v poklidné atmosféře a že bude jeho průběh zcela transparentní.
V tomto kontextu stojí také za zmínku, že nedávná volební pozorovací mise, kterou vyslala EU na poslední prezidentské volby ve Venezuele, konstatovala, že volební proces obecně vyhovoval mezinárodním normám a národní legislativě a zdůrazňovala poklidnou atmosféru, ve které se volby odehrály.
jménem skupiny PPE-DE. - (ES) Paní předsedající, americký kontinent jako celek je Evropě ze všech kontinentů nejbližší, co se týká hodnot, ideálů, pohledu na svět a jedince, jejich důstojnost a práva. Co nazýváme západem, podle mě zcela jasně zahrnuje i Latinskou Ameriku.
V posledních letech se v Latinské Americe objevují pozitivní trendy, které jí Evropě přibližují ještě více: pluralitní volby a demokratická konsolidace, růst s mnohem vyrovnanějšími a otevřenějšími ekonomickými politikami, integrace regionů a důležité dohody s EU.
Nicméně i v tomto pozitivním panoramatu lze nalézt výjimky. Kromě té tradiční, Kuby, se nyní vynořuje nová - Venezuela. Zde dochází k postupnému nástupu autoritativního režimu, v němž jsou potlačeny základní svobody, zastrašována opozice a lidé, kteří mají byť jen malé podezření, že jejich názor není již dále tajemstvím, se začínají bát. V tomto ohledu nás velmi znepokojilo uzavření stanice Radio Caracas Televisión v květnu 2006.
V neděli proběhne narychlo připravené ústavní referendum, jehož účelem je zavést autoritářský a uzavřený režim a také vytvořit systém nazývaný socialismem 21. století. Donedávna nazýval blízký spolupracovník prezidenta Cháveze tento proces "převratem". Mrzí mě, že nebyla oficiálně pozvána volební pozorovací mise EU.
Referendum navíc probíhá v atmosféře násilí a napětí, jejímiž oběťmi se dokonce stali studenti odmítající reformu. V posledních letech také narostla fyzická a právní nejistota občanů, zvýšil se počet únosů a okupovaných území. Důsledkem je například emigrace mnoha mých galicijských spoluobčanů. Ti opouští zemi v počtu 1000 ročně od okamžiku nástupu prezidenta Cháveze do funkce.
Povzbuzený vysokými cenami ropy hledá prezident Chávez následovníky a spojence v dalších zemích, hlasitě se projevuje na mezinárodním fóru a vměšuje se do záležitostí okolních států. Jak řekl prezident Uribe, prezident Chávez se snaží zažehnout kontinent. Jeho postoj představuje problém pro demokratickou stabilitu Venezuely a pro soulad a integraci v celé Latinské Americe. Narušuje také vztahy, které se během posledních desetiletí rozrůstaly mezi zeměmi regionu a Evropskou unií.
Máme-li na paměti příští vrcholnou schůzku v Limě, musíme považovat postoj prezidenta Cháveze za vážnou výzvu, kterou je třeba opatrně zvažovat v EU a jejích členských státech.
Paní předsedající, první věcí, kterou musíme zde v Parlamentu učinit - přesně podle jeho tradičního respektu a v souladu s politikou nevměšování -, je nezhoršovat dále situaci na kontinentech a ve třetích zemcích, což by mohl být důsledek našich prohlášení.
Pan Millán Mon správně poznamenal, že Latinská Amerika se v posledních letech vyvíjí velmi pozitivně, a to jak politicky - valná většina zemí Latinské Ameriky je demokratických -, tak ekonomicky, a také se zlepšuje sociální situace, i když poněkud nesměleji.
Evropa k tomuto vývoji velice přispěla, a to prostřednictvím společností investic a obzvláště rozvojovou pomocí, která je pro tento kontinent nejvyšší.
V tomto všeobecném kontextu bych si dovolil prohlásit, že Venezuela není výjimkou, pouze v ní panuje poněkud specifická situace, a to díky poněkud specifické a jemu vlastní osobnosti prezidenta Cháveze. Nicméně nesmíme zapomínat - a obzvláště ne v demokratickém orgánu, jakým je tento Parlament -, že prezident Chávez byl třikrát zvolen velikou většinou a bez jakéhokoli podezření na volební podvod.
V takovýchto podmínkách - aby bylo jasno, nemluvíme zde o diktátu - musíme postupovat opatrně, snažit se zintenzivnit jednání tím, že nabídneme přátelskou ruku, a také musíme povzbudit tuto zemi, která je bezpochyby roztříštěná a rozdělená, aby vedla vnitřní dialog a snažila se dosáhnout konsenzu a usmíření. Takto musíme činit ve víře, že se země nemůže změnit pouze se souhlasem 60 % většiny a že pravidla hry se nemohou změnit bez širokého souhlasu minimálně 70 či 80 %, jak se ukázalo v jiných zemích kolem nás a na našem starém kontinentě, v Evropské unii.
Nesporně je vnitřní situace velmi znepokojivá, a to z důvodů, které zde uvádím: posun nebo podezření na posun k autoritářství, koncentrace moci, postupné mizení rozdělení pravomocí a také omezení svobody projevu za použití nástroje, který je v Evropě téměř neznámý a nazývá se "en cadena". Ten umožňuje prezidentu nebo jeho ministrům zabavit v jakýkoliv čas všechny televizní kanály a rozhlasové vysílače, které následně vysílají pouze prezidentovy zprávy. Tyto zprávy netrvají pouhých pár minut. Ve skutečnosti může toto vysílání ve výjimečných případech trvat i několik hodin denně. V zemi, kde se čte jen několik málo novin a kde jsou rozhlas a televize hlavními médii, představuje tato skutečnost problém.
Nicméně trvám na tom - a tím svůj příspěvek zakončím -, že co se týká tohoto referenda, musíme být opatrní, nabídnout jednání a přátelskou ruku a snažit se být prostředníkem mezi dvěma opozičními silami ve Venezuele.
jménem skupiny ALDE. - Paní předsedající, Venezuela je zemí s výjimečnou přírodní krásou a velmi bohatými přírodními zdroji. Disponuje zásobami ropy, uhlí, železa a zlata, které jsou jedny z největších na světě. Navzdory přírodnímu bohatství zůstává většina Venezuelanů velmi chudých a příliš mnoho žije v otřesných podmínkách. Pouze velmi malá menšina, patřící k bohaté elitě, profituje z bohatství země.
Není tedy překvapující, že se v takovýchto podmínkách, které jsou charakteristické velkými sociálními rozdíly, vynořil Hugo Chávez coby zachránce chudých. Nepřekvapuje ani, že nacionalizační program pana Cháveze většina Venezuelanů přivítala. Pro ně je Hugo Chávez někým, kdo je vyzdvihne z neštěstí bídy a nedostatku.
To vše platí i pro nadcházející referendum o ústavní reformě. Jsem si jistý, že referendum zajistí nutný všeobecný souhlas, a nyní je již příliš pozdě na to, abychom změnili veřejné mínění. A proto se před námi po referendu 2. prosince objeví nový Fidel Castro. Zdá se, že zatímco jeden totalitní vůdce pomalu odchází na Kubě, další se rodí ve Venezuele. Nicméně když už jsme tuto smutnou skutečnost odhalili, měli bychom se možná zeptat, zda můžeme nás, tedy západ, jakkoli vinit z toho, jak se situace ve Venezuele vyvíjí.
Tuto otázku si musíme položit nejen proto, že z akademického hlediska můžeme mít pravdu jak politicky, tak morálně, ale také proto, abychom byli schopni podobným situacím v budoucnu předcházet. Bohužel je zřejmé, že svým jednáním s Venezuelou v posledních několika letech jsme se dopustili mnoha vážných chyb. Na nynější pozici jsme Hugovi Chávezovi částečně dopomohli našimi opomenutími a pověřeními v zahraniční politice. A proto, až budeme uvažovat nad tím, jak budeme s prezidentem jednat v budoucnu, začněme nejprve omluvou venezuelským občanům.
jménem skupiny Verts/ALE. - (FR) Mluvím zde jako předseda Delegace pro vztahy se zeměmi Andského společenství. V této funkci jsem Venezuelu navštěvoval nejméně jednou ročně.
Od doby, kdy jsem začal do této země jezdit, jinými slovy od vojenského zásahu proti prezidentu Chávezovi, slýchám ze všech venezuelských médií ostré projevy proti prezidentu i proti diktátorství. V hotelech, ve kterých jsem pobýval, i přestože se pyšnily třemi, čtyřmi nebo dokonce pěti hvězdičkami, nebylo povoleno sledovat veřejnou televizi, což ostatně nelze ani jinak, neboť se vysílá zamlženě. Generálové, kteří stojí za vojenským zásahem, se stále volně procházejí po největším náměstí v Caracasu a prezident Chávez, legálně zvolený, znovu zvolený a poté zvolený ještě potřetí, proti nim nepozdvihl ani prst.
Venezuela je jednou ze zemí, které se snaží řešit konflikty, jež jsou v zemích celé Latinské Ameriky běžné, co nejmírumilovnějším způsobem. Nejsem zcela nadšen ze všech změn, které se prezident Chávez snaží prosadit do Bolívarovské ústavy. Avšak, jak již poznamenal pan Matsakis, rozhodnutí leží pouze na bedrech venezuelských občanů.
Můžeme se omlouvat za to, jakým způsobem jsme vzbudili dojem, že podporujeme vojenský zásah. Je pravdou, že toto pomohlo v radikalizaci venezuelského režimu. Nicméně si myslím, že zaprvé a především bychom měli respektovat rozhodnutí venezuelského lidu.
jménem skupiny GUE/NGL. - Paní předsedající, chtěl bych požádat evropské právo, aby se přestalo vměšovat do záležitostí Venezuely.
Prvním bodem na pořadu jednání je představení zprávy Účetního dvora o ověření roční závěrky za rok 2006.
předseda Účetního dvora - (DE) Vážený pane předsedo, pane místopředsedo Kallasi, dámy a pánové, těší mě, že se můžu účastnit dnešní rozpravy o výročních zprávách Účetního dvora za rozpočtový rok 2006. Dne 12. listopadu jsem výroční zprávy předložil Výboru pro rozpočtovou kontrolu Evropského parlamentu a den poté jsem je představil Radě ve složení pro hospodářské a finanční záležitosti.
Dovolte, abych začal stručným přehledem klíčových informací, které výroční zprávy za rok 2006 přinášejí. První věc se týká spolehlivosti konečného ročního účetnictví za rok 2006. Konsolidovaná účetní závěrka za rozpočtový rok 2006 poskytuje nezkreslený pohled na aktiva a pasiva, finanční pozici Společenství a výsledky jejich provozu za daný rok s výjimkou toho, že ve výkazu aktiv a pasiv byly oproti skutečnosti uvedeny vyšší pohledávky a částka předfinancování. Komise dále pokročila v zavádění aktuálního účetnictví, ačkoli jsou stále patrné určité nedokonalosti.
Účetní dvůr si povšiml, že Komise vyvinula značné úsilí k odstranění závad v systému řízení rizik v oblasti financí EU. Některé změny již nyní přinášejí zřetelné výhody v oblastech, jako je například rozpočet zemědělství.
Nyní se dostávám k tématu zákonnosti a správnosti. Účetní dvůr znovu vydal bezvýhradně kladné stanovisko k transakcím zakládajícím příjmy a závazky i platby správních výdajů a výdajů v rámci předvstupní strategie, s výjimkou výdajů v rámci programu Sapard. Kromě toho byla zaznamenána minimální chybovost u plateb spravovaných a řízených přímo delegacemi Komise v souvislosti s vnější činností. Účetní dvůr však opět vydal nepříznivé stanovisko k zákonnosti a správnosti celého objemu výdajových transakcí EU. Týká se to zejména výdajů v rámci společné zemědělské politiky, které nespadají do integrovaného správního a kontrolního systému (IACS) a výdajů na strukturální opatření a interní politiky a do značné míry i výdajů na vnější činnost. V těchto oblastech jsou platby konečným příjemcům ovlivněny stále, i když v nestejné míře, podstatnou chybovostí.
K rozpočtovým oblastem, které podléhají sdílenému řízení, má Účetní dvůr následující poznámky: v oblasti zemědělství, na kterou byl v roce 2006 vyčleněn rozpočet 49,8 miliard EUR, poukazuje Účetní dvůr na výrazný pokles odhadované celkové chybovosti, ačkoli se chybovost stále pohybuje mírně nad hranicí podstatnosti. Při řádném uplatnění může IACS, který se vztahuje na asi 70 % výdajů na zemědělství, účinně snížit riziko nezákonných a nesprávných výdajových plateb. Finanční korekce plateb na zemědělství, jako jsou ty, které se odvíjejí od každoročních rozhodnutí Komise o schválení v rámci postupu vyvážení, se týkají vysokých částek, jež musí členské státy vrátit do rozpočtu Společenství jakožto korekce nebo finanční postihy z důvodu, že tyto státy nezavedly přiměřené kontrolní systémy. Tyto prostředky získané zpět do rozpočtu Společenství jsou nadále financovány daňovými poplatníky členských států, nikoli příjemci, kteří získali financování Společenství nesprávnými prostředky.
Vedle zdůraznění problémových oblastí na základě ilustrativních případů má Účetní dvůr rovněž za to, že je jeho povinností poukázat na vývoj, o kterém by političtí rozhodující činitelé možná měli vědět. Účetní dvůr například poukázal na to, že ačkoli systém jednotných plateb usnadňuje postup podávání žádostí a poskytování plateb, má také nežádoucí dopady, například to, že se nároky přidělují majitelům půdy, kteří se zemědělství nikdy nevěnovali. I když to možná je zákonně přípustné, zřetelně se tím posouvá zaměření dotací EU z vlastníků zemědělských provozů na majitele půdy. Mezi nové příjemce zemědělských dotací patří železniční společnosti, jezdecké stáje, chovné stáje, golfové a rekreační kluby a místní úřady. Právní ustanovení o systému jednotných plateb navíc poskytují členským státům široký prostor při přidělování dotací, což vede k nerovnému zacházení s příjemci.
Pokud jde o strukturální opatření, na která byla v roce 2006 vyčleněna celková částka 32,4 miliard EUR, situace z předchozích let se nezměnila. Účetní dvůr si povšiml značné míry chybovosti, která je dle jeho odhadu alespoň 12 ˇ% celkové výše částek proplácených příjemcům. K nejběžnějším chybám patří žádosti o proplacení neuznatelných výdajů a neprovedení výběrového řízení. Mimo to často chyběla dokumentace dokládající režijní a personální náklady.
Podle názoru Účetního dvora by Komise měla jít dobrým příkladem přímým vyřizováním výdajů, které spravuje, tedy výdajů na vnitřní politiku a vnější činnost Unie. I když jsou znatelná zlepšení, vyskytovala se ve vnitřních politikách spravovaných Komisí, na které bylo v roce 2006 vynaloženo devět miliard eur, opět podstatná chybovost. Hlavním důvodem bylo vyplácení úhrad příjemcům, kteří předložili prohlášení o výdajích s nadhodnocenými náklady projektu. Mezi příčiny chyb v souvisejících transakcích patří nedbalost, nedostatečná znalost často složitých pravidel a úmyslné pokusy žadatelů o zpronevěru rozpočtu EU. U zemědělských výdajů, které nespadají pod IACS, a výdajů na strukturální opatření a vnitřní politiky, jsou kontroly žádostí o platbu, jež jsou založeny na informacích poskytovaných příjemci, často nedostatečné z hlediska četnosti a záběru, a v mnoha případech jsou rovněž nekvalitní.
V minulých letech podnikla Komise kroky na zdokonalení systému zpětného vymáhání prostředků zlepšení ochrany finančních zájmů Unie. Z důvodu složitosti postupů však Komise stále nemá spolehlivé informace o částkách a příjemcích neoprávněně vyplacených prostředků a jejich finančním dopadu na rozpočet EU. Na žádost Komise z loňského listopadu o předložení zprávy o zpětném vymáhání nesprávně poukázaných plateb zareagovalo pouze šest členských států. V rámci modelu jednotného auditu doporučil Účetní dvůr založení účinného rámce pro všechny interní kontrolní systémy týkající se prostředků EU. Všechny tyto systémy by měly být založeny na společných zásadách a standardech - měly by zohledňovat inherentní rizika a dosáhnout správné rovnováhy mezi náklady na kontroly a přínosem těchto kontrol.
Jednou z hlavních novinek nedávné doby je povinnost členských států předkládat přehledy zjištění jejich auditů a kontrol. Některé vnitrostátní orgány auditu rovněž zahájily iniciativu vydávat národní prohlášení a předkládat auditové zprávy o řízení fondů EU v příslušných zemích. Účetní dvůr je toho názoru, že národní prohlášení a úsilí auditu v jednotlivých státech by mohly pomoci zvýšit v členských státech povědomí o významu interní kontroly fondů EU. Ve svém stanovisku č. 6/2007 Účetní dvůr uvedl, že tyto vnitrostátní postupy jsou prostředkem k soustředění a prokázání zodpovědnosti za využívání prostředků EU na úrovni členských států. Kromě toho mohou sloužit k rozpoznání napravitelných závad a příkladů osvědčených postupů i posílit transparentnost a zodpovědnost v oblasti finančního řízení.
Účetní dvůr také nadále hraje aktivní roli při podpoře spolupráce s nejvyššími kontrolními úřady jednotlivých členských států a je vůdčím orgánem nové pracovní skupiny, která se zabývá společnými standardy auditu a srovnatelnými kritérii auditu uzpůsobenými pro prostředí EU.
Tímto se dostávám k závěru. I přes značné úsilí Komise o odstranění slabin ze systému řízení rizik v oblasti finančních prostředků EU Účetní dvůr opět vydal nepříznivé stanovisko k zákonnosti a správnosti transakcí ve většině oblastí rozpočtu. Největší zlepšení byla zaznamenána v oblasti společné zemědělské politiky. Vysoká chybovost souvisejících transakcí je částečně způsobena tím, že složité zákonné požadavky a ustanovení a nejasná kritéria uznatelnosti někdy vedou příjemce k tomu, že při žádostech o úhrady nadhodnocují náklady, ale částečně jsou jejím důvodem rovněž přetrvávající závady v oblasti vnitřní kontroly.
Základním požadavkem pro účinné řízení rozpočtových prostředků je existence spolehlivých systémů vnitřní kontroly na každé správní úrovni ve všech členských státech a zemích, do nichž směřuje podpora. Dle mého názoru mají Evropané právo na řádnou správu a kontrolu prostředků EU po celé Unii.
místopředseda Komise. - Vážený pane předsedo, Komise vítá zprávu Účetního dvora a poznámky pana předsedy Webera.
Obecně řečeno přináší výroční zpráva Účetního dvora za rok 2006 pozitivnější hodnocení, než tomu bylo za rok 2005. Díky systému výstražných světel Účetního dvora je nyní možné podrobně sledovat pokrok. Zpráva Soudu u jednotlivých výdajových oblastí ukazuje, kde jsou naše systémy považovány za uspokojivé a kde jsou nalezené chyby pod prahem podstatností 2 %, který Účetní dvůr stanovil.
Ve srovnání s předchozími roky je Komise potěšena, že z celkového hlediska dal nyní Účetní dvůr zelenou více než 40 % všech plateb ve srovnání se zhruba třetinou v loňském roce a pouhými 6 % před dvěma lety. Jedná se o skutečný pokrok v našem společném cíli dostat kladné Prohlášení o věrohodnosti (DAS).
Účetní dvůr rovněž hlásí zlepšení v oblasti vnitřních politik, jako jsou programy výzkumu, a vnější činnosti. Účetní dvůr prohlásil, že naše účetní závěrka za rok 2006 je pravdivá a správná ve všech podstatných ohledech kromě některých malých nadhodnocení, která představují 0,13% provozních výdajů. Účetní dvůr uznává, že Komise vyvinula značné úsilí, aby odstranila slabiny v řízení rizik, kterým jsou prostředky EU vystaveny.
Obecně je však opět prohlášení o věrohodnosti záporné, pokud jde o zákonnost a správnost transakcí. Protože se ubíráme správným směrem, chtěl bych se zaměřit na hlavní kámen úrazu na naší cestě k pozitivnímu prohlášení o věrohodnosti. Přetrvávajícím velkým úkolem je zajistit, aby byly strukturální politiky řádně provedeny. Pokud jde o výdaje na strukturální politiky - v roce 2006 to bylo 32,4 miliard EUR - podobá se situace nadále předcházejícím rokům a Účetní dvůr opět odhalil podstatnou chybovost.
Nejčastějšími chybami byly žádosti na neuznatelné výdaje a neprovedení výběrových řízení, ale také nedostatečné důkazy dokládající výpočet režijních nákladů nebo uskutečněných personálních výdajů.
Účetní dvůr dále říká, že si je takřka jist, že alespoň 12 % plateb ze strukturálních fondů a Fondu soudržnosti za rok 2006 nemělo být proplaceno. Souhlasíme s tím, že v této oblasti panují skutečné problémy. Souhrnná zpráva Komise za rok 2006 uvedla, že nedůvěřuje systémům řízení strukturálních fondů v částech Itálie, Lotyšska, Slovenska, Slovinska, Španělska, Švédska a Spojeného království. Generální ředitelé ve svých výročních zprávách o činnosti vyjádřili jisté výhrady.
Účetní dvůr v roce 2006 sledoval vzorek 19 regionů a ani jeden z nich nebyl dle jeho závěrů plně efektivní. Dle Účetního dvora byly neefektivní různé kontrolní systémy v Anglii, Francii, Německu, Řecku, Itálii, Polsku, Portugalsku, Skotsku, Slovinsku a Španělsku a v projektu Interregn mezi Rakouskem a Maďarskem.
Jsme přesvědčeni, že díky nové právní úpravě dojde ke zlepšení, to však nesníží přetrvávající vysoké riziko týkající se plateb na programy pro období 2000-2006, kde je situace kritická až do uzavření plateb v letech 2009-2010. Tuto situaci musíme řešit společně. Napsal jsem předsedovi Rady, členským státům a Evropskému parlamentu a v dopise jsem vymezil, jaká další úsilí bude Komise vyvíjet.
Na zasedání rady ECOFIN v tomto měsíci jsem rovněž vyzval členské státy, aby splnily povinnost poskytnout roční souhrn auditu a prohlášení do 15. února 2008. Jde o dohodu, ke které jsme dospěli s Parlamentem a Radou při přijetí přepracovaného finančního nařízení.
Roční souhrn má znamenat více, než jen další výkaz z mnoha bez přidané hodnoty. Musí Komisi přinést skutečné analytické informace, aby na jejich základě mohla Komise poskytnout záruky Účetnímu dvoru a Parlamentu ohledně stavu kontrol v každém členském státě.
Slyšení o absolutoriu za rok 2006, které pro hlavní komisaře pro strukturální fondy uspořádal Výbor pro rozpočtovou kontrolu na datum 18. prosince 2007, proběhne za účasti zástupců výborů pro národní rozpočtovou kontrolu. Komise tuto novinku vítá a doufá, že na vnitrostátní úrovni pomůže povzbudit odhodlání ke zlepšení správy fondů EU.
Musíme uplatňovat politiku "výstraha - řešení nebo pozastavení plateb". Komise již vyjádřila úmysl pozastavit platby v rámci strukturálních fondů tam, kde nemůže dostat potřebné záruky, že systémy členských států dobře fungují. To by Komisi mohlo vést k některým nepopulárním rozhodnutím, avšak Komise dospěla k závěru, že pokud nedáme najevo, že situace je naléhavá, bude pokrok příliš pomalý.
Než svůj projev uzavřu, dovolte mi několik slov o tom, jak o letošní zprávě referovaly sdělovací prostředky. V uplynulých dvou týdnech byla Komise novináři požádána o vyjádření ke dvěma hlavním otázkám. Za prvé byla požádána, aby se vyjádřila ke zjištění Účetního dvora, že v loňském roce dostávaly dotace EU golfové kluby a další subjekty, které nejsou oficiálně spjaty se zemědělstvím. Jeden jinak seriózní deník uvedl titulek "Pomocí EU pro chudé se plýtvá na golfové kluby". Povedlo se mu dopustit se v několika slovech hned tří faktických omylů. Hned to vysvětlím. Za prvé zemědělské dotace nejsou pomoc pro chudé, za druhé nebyla dotyčná pomoc poskytnuta golfovým klubům, ale jako dotace na uznatelné zemědělské činnosti - v tomto případě na přiléhající půdu vlastněnou různými majiteli. Z toho za třetí vyplývá, že prostředky se neplýtvalo, ale jednalo se o zákonné a správné výdaje, které Účetní dvůr nezpochybňuje. Účetní dvůr jen upozornil na politickou otázku a na konečný výsledek schválené politiky - zavedení systému jednotných plateb.
Takové diskuse vítáme a jak vážení poslanci jistě vědí, tato Komise se usilovně snaží dosáhnout plné transparentnosti pro příjemce fondů EU, což podle jejího názoru vede k lépe informovaným politickým diskusím, jako je například kontrola stavu Společné zemědělské politiky, kterou tento měsíc zahájila má kolegyně Marian Fischer Boelová.
Dalším bodem na pořadu jednání je společná rozprava o sedmi zprávách od paní Ayala Sender z Výboru pro rozpočtovou kontrolu o návrhu na jmenování Davida Bostocka, Michela Cretina, Maartena B. Engwirdy, Henriho Grethena, Haralda Noacka, Ioannise Sarmase a Huberta Webera členy Účetního dvora.
zpravodajka. - (ES) Pane předsedající, jak všichni víte, členové Účetního dvora jsou jmenováni Radou na šestileté období na základě konzultace s Parlamentem. Za vypracování stanoviska Parlamentu zodpovídá Výbor pro rozpočtovou kontrolu.
Účetní dvůr v současné době sestává z 27 členů z členských států Unie a nyní se chystáme obnovit mandát čtyř kandidátů: Davida Bostocka za Spojené království; Maartena B. Engwirdy za Nizozemsko; Ioannise Sarmate za Řecko a Huberta Webera za Rakousko, a navrhnout tři nové kandidáty: Michela Cretina za Francii, Henriho Grethena za Lucembursko a Haralda Noacka za Německo.
Během postupu ve Výboru pro rozpočtovou kontrolu byli všichni kandidáti schváleni, ne všichni však jednomyslně. Jak ale za chvíli uvedu, na základě několika vyjasnění je v zásadě můj konečný návrh to, že pokud nejsou žádné další připomínky, měla by být všechna tato jmenování schválena.
Se všemi třemi novými kandidáty jsem měla osobní rozhovory a chtěla bych zdůraznit přednosti pana Cretina, francouzského kandidáta, jenž Účetnímu dvoru přinese značné zkušenosti v oblasti mezinárodního auditu jak z prostředí OSN, tak i z prostředí NATO. Výbor pro rozpočtovou kontrolu tyto zkušenosti považuje za velkou výhodu.
Při mých osobních rozhovorech se čtyřmi členy Účetního dvora, jejichž mandát má být obnoven, byl nejdůležitějším tématem jejich názor na proces interního hodnocení, který Účetní dvůr zahájil a jenž má být dovršen koncem roku 2008, a také přispění každého kandidáta do probíhající diskuse o potřebě reformovat organizaci Účetního dvora, zejména v souvislosti s rozšířením, s ohledem na to, že v současné době má Účetní dvůr radu o 27 členech, a také z hlediska zlepšení efektivity a modernizace.
V tomto kontextu bych ráda řekla, že obzvláštní dojem na mě udělal pan Samas a byl výborem jednomyslně podpořen, dle mého názoru zřejmě proto, že během procesu schvalování prokázal velkou spolupráci.
Na druhou stranu ujednání mezi panem Engwirdou a vládou Nizozemska nebylo zcela transparentní, což ve výboru vyvolalo jistou nedůvěru.
Pokud jde o pana Webera, současného předsedy Účetního dvora, chtěla bych před hlasováním vyjasnit jednu otázku, která mě velmi znepokojuje a které vyvstala po stvrzujícím slyšení ve Výboru pro rozpočtovou kontrolu, a myslím si, že toto fórum poskytuje k tomuto vyjasnění vynikající příležitost.
Pane předsedající, vzhledem k tomuto bych vás ráda požádala, abyste po skončení mého příspěvku umožnil panu Weberovi vystoupit, aby byla vysvětlena následující záležitost.
Dne 13. listopadu 2007 po předložení výroční zprávy Účetního dvora, jemuž pan Weber předsedá, odvysílala BBC News některá vyjádření bývalé hlavní účetní Komise, která tvrdila, že 80 % rozpočtu Komise je nadále podezřelých. Bezprostředně po tom následoval citát z úst pana Webera, který řekl, že tato analýza představuje tradičnější přístup, ale že zcela odlišné vyjádření pana Kallase také platí.
Chtěla bych slyšet pravdu a chtěla bych, aby pan Weber potvrdil, zda jsou tato tvrzení z jeho úst, a pokud ne, byla bych ráda, aby vydal dementi a zaslal jeho kopii této sněmovně, aby se u veřejnosti zabránilo poškození veřejného mínění takovýmto rozporem.
Vrátím-li se k obsahu své zprávy, ráda bych vyjádřila rozčarování nad skutečností, že Rada - jejíž nepřítomnost na tomto zasedání je, a já to opakuji, politováníhodná - opět nedodržela kritéria stanovená Parlamentem v usnesení z roku 1992 s cílem dosáhnout vyšší transparentnosti.
Rada v podstatě ve dvou případech nerespektovala doporučení nepřekročit dva mandáty, tedy dvanáctileté funkční období, u Účetního dvora. Ještě horší je však to, že Rada nedbá na doporučení tohoto Parlamentu týkající se potřeby dosáhnout u Účetního dvora vyšší rovnováhy mezi muži a ženami. V současné době je z celkových 27 členů 5 žen, avšak nyní se navrhuje, aby byl jejich počet snížen na čtyři. V tomto kontextu si skutečně myslím, že by Rada měla konečně přijmout zvláštní opatření.
V této souvislosti dále žádáme, aby Rada uznala, že jestliže má kontrolní systém řádně fungovat, jsou dobré vztahy mezi Parlamentem a Účetním dvorem nezbytností. Proto bychom měli dostávat návrh Rady na jmenování členů Účetního dvora včas a mít možnost užší spolupráce s jeho členy v době před rozhodnutím.
Ještě důležitější je to, že bychom Radě rádi připomněli potřebu respektovat stanoviska Evropského parlamentu, aby se již neopakovalo to, co se stalo v roce 2004, kdy bylo záporné stanovisko k jednomu z navrhovaných členů Radou zcela ignorováno.
V zájmu budoucnosti Účetního dvora bych ráda zmínila obavu, kterou pociťuje celá řada poslanců Evropského parlamentu, ohledně efektivity takového důležitého orgánu, je-li řízen radou složenou z 27 členů. Proto s jistou dávkou netrpělivosti očekáváme závěry interního hodnocení Účetního dvora a já ve své zprávě doporučuji, aby je Parlament pečlivě prostudoval, až budou koncem roku 2008 předloženy, a aby zaujal stanovisko k různým možnostem řešení.
Mezi tím však může dojít ke zlepšení a já tedy vyzývám Účetní dvůr, aby využil všech prostředků, které má k dispozici, v zájmu racionalizace a zjednodušení své práce, zejména využitím možností dostupných dle aktuální Smlouvy: jedná se například o možnost přijímat zprávy prostou většinou a ne vždy na základě konsensu nebo o možnost zřízení panelů zodpovědných za konkrétní zprávy, kterými se tak nemusí zabývat celá rada.
Já tedy doporučuji, aby Parlament při přijetí návrhu na schválení jmenovaných členů, a to za již uvedených podmínek, vyjádřil přání, abychom v každém případě dostali objasnění toho, co jsem ve svém příspěvku zmiňovala.
Děkuji, paní Ayalová. Protože pan Weber není přítomen v sále, doufám, že mu vaši výzvu přetlumočí jeho kolegové, aby pan Weber mohl reagovat na vaše znepokojení.
jménem skupiny PPE-DE. - (BG) Dnes budeme hlasovat o jmenování sedmi nových členů Účetního dvora. Evropský parlament a jeho poslanci této instituci vždy přičítali velký význam. Jakožto europoslankyně z Bulharska a zástupkyně nového členského státu se domnívám, že řádné fungování Účetního dvora a jeho účinná spolupráce s poslanci Evropského parlamentu je nesmírně důležité pro finanční zdraví celé Evropské unie.
V průběhu slyšení s jmenovanými auditory ve Výboru pro rozpočtovou kontrolu jsme měli příležitost seznámit se s jejich odbornou kvalifikací, osobními znalostmi a individuální motivací. Samozřejmě nám nezbylo než litovat toho, že mezi navrhovanými osobami nebyla ani jedna žena či mladý člověk, avšak Evropský parlament nemá žádné pravomoci nad členskými státy a jejich výběrem na vnitrostátní úrovni.
Naší povinností jakožto členů Evropského parlamentu je posoudit navrhované auditory a já si myslím, že ti, které jsme si ve Výboru pro rozpočtovou kontrolu vyslechli, si jmenování do Účetního dvora zaslouží. Většina hlasů, kterou si těchto sedm jmen získalo při hlasování ve Výboru, svědčí o tom, jak vysoce si každého z navrhovaných ceníme. Jejich politická i profesionální nezávislost byla jedním ze základních kritérií, kterými se naše hodnocení jmenovaných osob řídilo. Frakce PPE-DE Evropského parlamentu bude podporovat všechny nominované auditory s očekáváním dobré a plodné spolupráce se členy Evropského účetního dvora.
(DE) Pane předsedající, dámy a pánové, vítám návrhy na jmenování sedmi členů Účetního dvora a nemohu než zopakovat, jak důležitá je práce Účetního dvora při ochraně finančních zájmů EU a členských států. Účetní dvůr hraje klíčovou roli ve sledování tohoto cíle a vybudoval si vynikající pověst. Svůj úkol plní odvážně, spravedlivě, profesionálně a nezávisle, ale samozřejmě se musí vždy opírat o jednotlivce, protože každá instituce funguje jen díky lidem. A protože jsou jeho členové navrhováni členskými státy, jsou vlastně moje poznámky adresovány zejména jim.
Při pohledu na seznam navrhovaných členů by někdo mohl mít námitky k jejich poměrně vysokému věku. U těchto konkrétních funkcí jsou však podle mého názoru zásadními faktory osobní a profesní zkušenost a auditoři ve věku 25, 30 nebo 35 let tyto vlastnosti nemohou v dostatečné míře mít. Oprávněnější kritika se podle mého názoru týká zastoupení žen, které je velmi nízké. Avšak kvalita kandidátů musí mít přednost rovněž před jejich pohlavím. Velmi důležitý je podle mne rozvoj týmového ducha a kolektivu a snaha o navázání úzkých vazeb s národními kontrolními úřady. Mělo by se jednat o spolupráci, ne o závislost.
Jak víte, otázka, zda má Účetní dvůr příliš mnoho členů, se v poslední době stala žhavým tématem k diskusi. Nyní bylo přijato rozhodnutí v souladu s reformní smlouvou. Přetrvává však znepokojení - a toto znepokojení je oprávněné - zda Účetní dvůr o 27 členech může stále fungovat s maximální účinností. Počet a profil členů musí být správně zvolen. A především, zejména v této oblasti, nelze podřizovat profesní schopnosti politickým ohledům. V kontextu plánů na budoucí restrukturalizaci, ke které zajisté dojde, bych ráda uvedla příklad Spolkového kontrolního úřadu v zemi, ze níž pocházím, který má velký počet členů - myslím, že jich je více než 50 - ale každý člen zde stojí v čele jednoho úseku a plně se věnuje auditu, přičemž má zároveň plnou soudní nezávislost.
Ať už je budoucnost Spolkového kontrolního úřadu jakákoli, je a nadále bude naším hlavním spojencem v oblasti kontroly rozpočtu.
Myslím, že bychom se měli zeptat, zda se chce pan Weber stručně vyjádřit na výzvu zpravodajky k této rozpravě, paní Ayalové, nebo jinak reagovat.
Dalším bodem je zpráva o právu rozhodném pro smluvní závazkové vztahy (Řím 1), kterou předkládá pan Dumitrescu jménem Výboru pro právní záležitosti.
člen Komise. - (FR) Pane předsedající, těší mě, že jednání přinesla tak vynikající výsledek. Podporujeme kompromis, o kterém se nyní jedná. Pokud ho, dámy a pánové, schválíte, zatáhneme tím oponu za dvěma roky diskusí, které očividně ukázaly, jak důležité toto téma je pro evropský soudní prostor a vnitřní trh. Zejména bych rád poděkoval zpravodaji panu Dumitrescuovi, jehož efektivní přístup velmi pomohl k dosažení úspěšného výsledku, a rovněž chci poděkovat i stínovým zpravodajům ze všech politických skupin.
Rok 2007 byl podle mého názoru důležitým rokem pro harmonizaci mezinárodního práva soukromého ve Společenství v oblasti občanských a obchodních závazků. Nařízení Brusel I o soudní příslušnosti, které se vztahuje jak na smlouvy, tak i na protiprávní jednání, bude nyní doplněno nařízením Řím II o rozhodném právu pro protiprávní jednání, jehož výsledkem bylo letos v květnu dohodovací řízení v oblasti "soudnictví a bezpečnost", a nařízením Řím I.
Kompromis dosažený v článku 5 představuje pro spotřebitele krok vpřed. Článek je rovněž slučitelný s nařízením Brusel I, podle něhož smí být proti spotřebiteli vedeno soudní řízení pouze u soudů ve státě jeho trvalého pobytu. Rovněž chci potvrdit, že se Komise zavázala předložit spoluzákonodárci v rámci zprávy o použití nařízení Řím I studie o dvou důležitých otázkách, ve kterých kompromisem nebylo možno harmonizovat pravidla na úrovni Společenství. Jedná se o postoupení pohledávek a o pojistné smlouvy. Zde budou příslušná opatření provedena později, pokud se ukáže, že je to nutné. Obecná zpráva se bude věnovat také článku 5 o spotřebitelských smlouvách a zejména tomu, zda je v souladu s pravidly soukromého mezinárodního práva použitelného na spotřebitelské smlouvy. Chci však upozornit na to, že se zpráva nebude zabývat hmotným spotřebitelským právem.
Pokud jde o pojistné smlouvy, jak Komise, tak i Rada považovaly za nutné vydat prohlášení, které jasně říká, že zařazováním zvláštních pravidel do nařízení Řím I se nesmí zdržet práce na návrhu směrnice Solventnost II. Pokud má Parlament zájem, může se k tomuto prohlášení rovněž připojit.
Jak je vám známo, Komise vydala druhé prohlášení, konkrétně k bodu odůvodnění 16b, aby zdůraznila své právo iniciativy v oblasti vnějších pravomocí. Chci poukázat na to, že se chystáme navrhnout průřezový mechanismus, který bude umožňovat členským státům uzavírání bilaterálních dohod se třetími zeměmi v oblastech, kde platí povinnosti Společenství. Komise nicméně bod odůvodnění 16b přijala, aby nestavěla překážky v dohodě v prvním čtení.
Závěrem bych chtěl zdůraznit, že sdílíme názor Parlamentu o důležitosti alternativních postupů při řešení sporů týkajících se smluv uzavřených přes internet. Proto aktivně podporujeme rozvoj těchto postupů, a to prostřednictvím směrnice o zprostředkování a tím, že budujeme evropskou síť na pomoc spotřebitelům, kteří si přejí vést mimosoudní řízení v jiném členském státě.
Doufám tedy, že Parlament dnes stvrdí dohodu dojednanou s Radou, tak aby Rada mohla přijmout pozměňovací návrhy Parlamentu na svém zasedání příští týden ve dnech 6. a 7. prosince 2007.
zpravodaj. - (FR) Pane předsedo, pane předsedající, pane komisaři, dámy a pánové, dnes budeme hlasovat o druhém nástroji mezinárodního soukromého práva, o budoucím nařízení o právu rozhodném pro smluvní závazkové vztahy, velké vzácnosti v právu Společenství - dokumentu o čistě právní záležitosti.
I přes svou odbornost je však toto nařízení ohromně aktuální pro občany Evropy. Smluvní právo je ústředním prvkem veškerého hospodářského a společenského života a smlouvy v rámci jednotného trhu jsou čím dál častěji uzavírány mezi subjekty z různých členských států. Proto je tento právní nástroj, který stanoví jednotná pravidla o rozhodném právu, tak důležitý. Řešení, která jsme nakonec přijali v pozměňovacích návrzích, jež vám předkládáme k hlasování, jsou výsledkem srdečné, ambiciózní a inovativní spolupráce se stínovými zpravodaji panem Gauzèsem, paní Wallisovou a paní Frassoniovou i s portugalským předsednictvím a koordinátory politických skupin ve Výboru pro právní záležitosti, panem Medinou Ortegou a panem Lehnem. Rovněž dlužím nesmírné díky paní Marii Bergerovou, mojí předchůdkyní v roli zpravodaje.
Na začátku se mi všechny problémy zdály nepřekonatelné, zejména jakožto poslanci z jednoho z nejnovějších členských států. Musím podotknout, že ve snaze nahradit Římskou úmluvu o rozhodném právu pro smluvní závazky Evropská komise možná poměrně naivně tvrdila, že se snaží dodat stávajícímu nástroji rozměr Společenství, avšak ve skutečnosti provedla radikální změny. To vyvolalo rozsáhlou kritiku, že Komise nesplnila svou povinnost provést hodnocení dopadu.
Než se budu věnovat článku 5, který byl největším problémem, s nímž jsme se museli potýkat, stručně popíšu hlavní body, kterých jsme dosáhli. Těžištěm tohoto nařízení není článek 5, ale článek 3, který stanoví základní zásadu, že strany jsou nezávislé, a článek 4, který obsahuje pravidla o rozhodném právu v případech, kdy účastníci žádné rozhodné právo nezvolili. Rada se řídila postupem přijatým zdejším Výborem pro právní záležitosti. Je nutno poznamenat, že v tomto postupu spolurozhodování Parlament a Rada aktivně rozšířily rozsah budoucího nařízení o pojistné a přepravní smlouvy a vyjasnily pravidla imperativních ustanovení a závazných pravidel.
Vrátíme-li se nyní ke sporné otázce článku 5, je nutno říci, že zde Parlament dosáhl jasného vítězství, a to díky úzké a přátelské spolupráci mezi zpravodajem a stínovými zpravodaji. Problém byl ten, že návrh Komise vycházel z Římské úmluvy a uváděl, že kromě určitých výjimek má být pro smlouvy mezi spotřebiteli a obchodníky rozhodné právo spotřebitele. Úskalím této verze článku 5 navrhované Komisí bylo to, že podnikatelé, zejména ti, kteří provozují činnost elektronicky, by museli vypracovat zvláštní obchodní podmínky pro každý členský stát EU. To by bylo neproveditelné pro malé a střední podniky, které nemají stejné zdroje jako velké nadnárodní firmy, a výsledkem by byla nesmírná překážka pro malé a střední podniky, jež chtějí provozovat elektronický obchod v rámci jednotného trhu. Zpravodaj si je zcela vědom toho, že malé a střední podniky jsou hybnou silou evropského hospodářství a přinášejí pracovní místa a inovace. Menší členské státy měly navíc obavu, že budou z trhu elektronického obchodu vyloučeny.
Nakonec bylo přijato řešení, které spočívalo v návratu ke zjednodušené verzi článku 5 Římské úmluvy. Nový článek 5 stanoví zásadu, že rozhodné právo by mělo být právo spotřebitele, avšak umožňuje stranám, aby si rozhodné právo zvolily. Vzhledem k tomu, že většina smluv mezi spotřebiteli a obchodníky jsou standardní smlouvy, které lze pouze přijmout nebo nepřijmout, v praxi to znamená, že podnikatelé budou používat vlastní rozhodné právo. Jelikož ale článek 5 stanoví, že volba rozhodného práva podléhá závazným pravidlům státu bydliště spotřebitele, nabízí řešení, které je velmi ve prospěch spotřebitelů. Článek 5, který navrhujeme, tedy poskytuje výhodné řešení pro obě strany, v jehož rámci je spotřebiteli zaručena maximální ochrana a malé a střední podniky budou mít možnost nabízet zboží a služby na internetu na základě smluv dle jejich vlastního práva.
Na závěr vás musím upozornit na krátký bod odůvodnění, který stanoví, že Společenství může v budoucnosti přijmout standardní obchodní podmínky pro elektronické smlouvy mezi spotřebiteli a obchodníky. Posledním výrazným krokem kupředu je zařazení pojistných smluv, které bylo předmětem zdlouhavých vyjednávání mezi členskými státy - na to už odkazoval komisař Frattini - a zařazení přepravních smluv.
Poslední věc, kterou rozhodně musím zmínit, je to, že Spojené království, které se nejprve rozhodlo z důvodu svých výhrad k Římské úmluvě do přijetí nezapojit, nyní podle všeho došlo k rozhodnutí, že se přece jen vzhledem ke znění, které bylo dojednáno, připojí.
Tento dokument tedy doporučujeme sněmovně ke schválení. Dle našeho názoru představuje velmi pozitivní výsledek pro spotřebitele i pro podniky a je výmluvným důkazem toho, že v postupu spolurozhodování může Parlament velmi účinně přispět, a to i v tak citlivých otázkách, jako je tato.
Předseda Rady nás ujistil, že pokud budou přijaty pozměňovací návrhy z první skupiny na hlasovací listině, dospějeme v prvním čtení k dohodě. To by byl mimořádný a neočekávaný úspěch Parlamentu i předsednictví a jakožto zpravodaj z nového členského státu, Rumunska, jsem potěšen, že jsem svým malým dílem přispěl i já. A protože se blíží konec mého mandátu rumunského poslance Evropského parlamentu, musím říci, že jsem na to i velice hrdý.
Pane Dumitrescu, rád bych využil této příležitosti a popřál vám, aby vám po odchodu z funkce, kterou jste po všechny ty měsíce s takovou důstojností zastával, vaše další činnost přinesla hodně úspěchů a spokojenosti.
Vážený pane předsedající, dámy a pánové, skupina PPE-DE je s výsledkem tohoto procesu spokojena. Je to zejména díky tomu, že zpravodaj díky svým mistrovským vyjednávacím schopnostem, obrovské trpělivosti a houževnaté vytrvalosti dokázal dojednat a zpečetit kompromis, který nakonec mohl podpořit celý Výbor pro právní záležitosti.Proto bych panu zpravodaji rád vyjádřil nesmírné díky.
Z výsledku bylo jasně patrno, že se trpělivost vyplatila. Namísto ukvapených rozhodnutí v jediném čtení bylo správné zvolit cestu dalších vyjednávání s Radou a Komisí, protože se jednalo přesně o ten typ věci, u které se nabízelo řešení v jednom čtení s cílem vyřešit všechny složité problémy, spíše než aby o dva roky později znovu do pozdních nočních hodin zasedal dohodovací výbor a hovořil o stejných záležitostech, o nichž jednáme dnes.
Podle mého názoru je článek 5 ústředním bodem nařízení a jsme rádi, že se nám povedlo změnit podstatu článku 5 tak, aby odrážel původní záměr Římské úmluvy, tedy dosažení rovnováhy mezi zájmy spotřebitelů a zájmy poskytovatelů. Kdyby byl návrh Komise přijat, víme, že by měl dosti vážné dopady na elektronický obchod a na malé a střední podniky, což by mělo nepříznivý vliv na nabídku zboží a služeb spotřebitelům.
Neustále kritizujeme skutečnost, že Komise navzdory interinstitucionální dohodě z prosince 2003 neprovedla v tomto případě hodnocení dopadu. S důvěrou však předpokládáme, že se jedná o poslední takové opomenutí a že se u budoucích legislativních návrhů od Komise nebude stejná chyba opakovat.
Konečně bych rád poznamenal, že celá diskuse o spotřebitelských smlouvách, zásadě země určení a země původu a vztahu mezi poskytovali nebo dodavateli a spotřebiteli pouze dále potvrdila to, co už Parlament několikrát opakoval, totiž že v dlouhodobém horizontu potřebujeme volitelný nástroj pro smluvní právo vztahující se na přeshraniční obchod, a těší nás, že je tento požadavek zapracován do bodů odůvodnění návrhu na usnesení, který máme před sebou.
jménem skupiny PSE. - (ES) Pane předsedající, domnívám se, že se jedná o dobrý příklad řádného fungování evropských institucí. Navzdory složitosti našeho institucionálního uspořádání Parlament, Komise i Rada v této záležitosti dobře spolupracují a já doufám, že uspokojivým hlasováním při tomto zasedání Parlamentu budeme moci dosáhnout usnesení v prvním čtení bez žádných dalších odkladů.
Jsem vděčný panu Frattinimu za to, že usnadnil výsledek, a panu zpravodaji za veškeré úsilí o dosažení této dohody.
Jak tu již více než jednou zaznělo, při našich diskusích jsme se zaměřovali na článek 5, který se týká ochrany práv spotřebitele. Ve smluvních záležitostech spotřebitel není v rovném postavení, obyčejně je znevýhodněn. Abych uvedl jednoduchý příklad, představte si osobu, která musí na letišti podepsat smlouvu o pronájmu vozidla: tento spotřebitel nemá možnost přečíst si obsah smlouvy, neví, jakému právu tato smlouva podléhá a nemá-li právní ochranu, je zcela v rukou osoby, která smlouvu nabízí.
Tento návrh nařízení má za cíl bez toho, aniž by obětoval zásady, jimiž se řídí volba rozhodného práva, zajistit systém ochrany spotřebitele, a to se nyní odráží v uspořádání, které navrhla Rada, kdy volba rozhodného práva nesmí pro spotřebitele znamenat ztrátu ochrany poskytované dle nezcizitelných smluvních ustanovení práva, které by v případě nerozhodnutí platilo v souladu s odstavcem 1.
Obecně je zde v Evropské unii hlavní problém to, že neexistuje harmonizace hmotného práva. Tyto vzorce použití kolizního práva jsou pouze doplňkové a doufáme, že Komise bude ve svém zákonodárném úsilí pokračovat a navrhne dokumenty, které nabídnou hmotnou ochranu spotřebitele, jež bude stejná po celé Evropské unii, a tak již nebude potřeba uchylovat se k těmto komplikovaným ustanovením o kolizi právních norem.
(DE) Pane předsedající, dámy a pánové, považuji za mimořádný úspěch, že jsme díky kompromisu mezi Výborem pro vnitřní trh a ochranu spotřebitelů, Výborem pro občanské svobody, spravedlnost a vnitřní věci, Radou a Komisí dosáhli výsledku v prvním čtení v tak citlivé oblasti, jako je nabývání a držení střelných zbraní. Ráda bych všem zúčastněným upřímně poděkovala.
Pane předsedající, pan Rübig už mě dvakrát obvinil z toho, že jsem do sněmovny vnesla střelnou zbraň. Chci vyjasnit, že to schválily bezpečnostní služby a předsednictví o tom vědělo.
Do hlasování se o střelnou zbraň nejednalo. Nyní sněmovna odhlasovala, že se o střelnou zbraň jedná, a tak jsem připravena předat ji příslušným orgánům!
Myslím, že jediná zbraň, kterou tu máme, je síla našich přesvědčení.
16. Právo rozhodné pro smluvní závazkové vztahy (Řím I) (hlasování)
- Před hlasováním o pozměňovacím návrhu 77 k článku 5
zpravodaj. - (FR) Pane předsedající, už jsem se o slovo hlásil dříve, ale vy jste místo mě vyzval paní McCarthy, což já zcela chápu, protože dámy mají přednost.
V každém případě tady ale hlasujeme a já bych rád požádal o to, abychom začali s článkem 5 a pozměňovacím návrhem 77.
Navrhuji, abychom zamítli pozměňovací návrh skupiny GUE, tak abychom mohli hlasovat o balíčku vycházejícím z kompromisu dosaženého mezi všemi ostatními politickými skupinami. Tak budeme mít díky rozhodnutí Rady a Komise naději na schválení v prvním čtení. Děkuji vám.
To rozhodně nebude problém, pane Dimitrescu, protože přesně to jsem se chystal navrhnout.
18. Statut politických stran na evropské úrovni a pravidla pro jejich financování (hlasování)
zpravodaj. - (DE) Pane předsedající, díky tomu, že portugalské předsednictví vedlo jednání na toto složité téma se skutečnou efektivitou a odhodlaností, dnes můžeme toto usnesení přijmout v prvním čtení. Všechny kompromisní pozměňovací návrhy jsou v bloku 1, což znamená, že všechny ostatní pozměňovací návrhy odpadají.
Toto nařízení konečně umožní evropským politickým stranám účastnit se voleb do Evropského parlamentu. To se možná považuje za úplnou samozřejmost, ale dříve to samozřejmost nebyla. Já doufám, že nové nařízení skutečně dá všem deseti typům politických stran možnost vnést do příštích voleb do Evropského parlamentu v roce 2009 svěží dynamismus. Děkuji všem, kdo se mnou na tomto legislativním textu spolupracovali.
19. Rezidua pesticidů v potravinách a krmivech a na jejich povrchu (prováděcí pravomoci svěřené Komisi) (hlasování)
místopředseda Komise. - Pane předsedající, Komise chce poděkovat Evropskému parlamentu za konstruktivní podporu a vítá dobrý kompromis, kterého bylo dosaženo. V rámci tohoto kompromisu Komise souhlasila s tím, že učiní toto prohlášení:
"Standardní časové lhůty pro regulativní postup s kontrolou jsou stanoveny v článku 5a odstavcích 3 a 4 rozhodnutí 1999/468/ES. V řádně odůvodněných výjimečných případech lze udělit z odstavců 3 a 4 výjimku. Cílem zkrácení časových lhůt dle regulativního postupu s kontrolou, který je součástí návrhu na nařízení Evropského parlamentu a Rady, jímž se mění nařízení (ES) č. 396/2005 o maximálních limitech reziduí pesticidů v potravinách a krmivech rostlinného a živočišného původu a na jejich povrchu, pokud jde o prováděcí pravomoci svěřené Komisi, je ukončit proces od podání žádosti o maximální limit reziduí do jejího schválení v době kratší, než je jeden rok. Tato přizpůsobení jsou nutná k zajištění slučitelnosti s navrhovanou roční lhůtou pro schválení přípravků na ochranu rostlin, o nichž hovoří návrh nařízení Evropského parlamentu a Rady o uvádění přípravků na ochranu rostlin na trh.
Evropská komise přezkoumá přiměřenost zkrácení časových lhůt regulativního postupu s kontrolou po dvou letech zkušeností s povolovacím řízením upravením v návrhu nařízení Evropského parlamentu a Rady o uvádění přípravků na ochranu rostlin na trh, a to s ohledem na zkušenosti získané při uplatňování těchto postupů v Evropském parlamentu a v Radě.
"vítá ochotu gruzínských orgánů umožnit mezinárodním pozorovatelům, aby tyto volby sledovali" formulací "vítá, že gruzínské orgány vyzvaly mezinárodní pozorovatele ke sledování voleb".
Pane předsedající, na konci textu, jehož vložení se navrhuje po odstavci 10, což je na hlasovací listině v pozměňovacím návrhu 4, není spojení "vlastní přístup Ruska" konkrétní. Je tento přístup dobrý, nebo špatný? Proto navrhuji, aby se to upřesnilo zařazením slova "politováníhodný", tedy "politováníhodný vlastní přístup Ruska" a tak dále. Chtěl bych sněmovnu požádat, aby toto vyjasnění podpořila.
Pane Landsbergisi, můžete jen upřesnit, zda hovoříte o odstavci 10 nebo o pozměňovacím návrhu 4?
Pane předsedající, podle hlasovací listiny by to mělo být po odstavci 14. Jde o odstavec 14a, tedy o pozměňovací návrh 4 pana Gahlera a dalších.
(FR) Pane předsedo, opět v zájmu větší jasnosti bych ráda před spojení bezpečnostní jednotky vložila slovo policejní, takže celý text by vypadal takto:
"vzhledem k tomu, že shromáždění opozice vyústila po šesti dnech v násilí, když policejní bezpečnostní jednotky..." a tak dále.
(FR) Pane předsedo, dámy a pánové, opět v zájmu jasnosti a také proto, že v současné době probíhá šetření, bych ráda odstranila odkaz na 90 %, takže bychom vyjmuli
"90 %" a místo toho zařadili výraz "část", tedy "a 90 % vysílacího zařízení stanice..." a tak dále.
(FR) Pane předsedo, gruzínská ústava obsahuje pojmy "referendum" a "lidové hlasování", které neznamenají totéž. Navrhuji tedy, abychom pojem "referendum" nahradili pojmem "lidové hlasování", aby byl tento bod v souladu s gruzínskou ústavou.
Pane předsedající, protože nedávné události měly také sociální příčiny, měli bychom na ně alespoň neutrálně odkázat. Můj ústní pozměňovací návrh by tedy zněl takto: "vzhledem k tomu, že hospodářské a sociální reformy v Gruzii by měly vést ke zvýšení životní úrovně širších vrstev obyvatelstva".
Pane předsedající, jen velmi stručně, frakce PPE-DE v této zprávě udělala z odstavce 4 zásadní otázku. My bychom hlasovali pro, avšak ne, pokud dostanou ke zprávě široký konsensus. Navrhujeme zdržet se hlasování. Žádám, aby se členové frakce PSE zdrželi hlasování o tomto odstavci.
V zájmu dosažení konsensu navrhujeme, aby tam, kde je v textu "přezkum pravidel týkajících se opatření na ochranu obchodu", byl výraz "přezkum" vyňat a nahrazen slovem "vyhodnocení".
(NL) Pane předsedající, zpráva pana Leinena je jen dalším důkazem o zhoubném prospěchářském systému, který tato Evropská unie rozvíjí ve všech politických stranách. Podle mě je typické, že dokonce i evropské volební kampaně budou nyní financovat daňoví poplatníci, tyto kampaně, které povedou samozřejmě jen strany eurofilů, protože jak víme, limit je schválně posazen vysoko a pro euroskeptiky je reálně nemožné splnit kritéria pro financování. Je to nevím kolikátý případ zpronevěry daní, který tato sněmovna v přestrojení propaguje jako demokratizaci. Lidé, kteří nyní pomáhají sami sobě, kteří si berou peníze z pokladny Společenství, jsou titíž lidé, kdo hned zkraje odmítli uspořádat demokratické referendum ve Francii a v Nizozemsku a dříve i v Dánsku a odmítají to doposud. Jsou to stejní lidé, kdo tvrdí, že se naši občané nemohou vyjádřit k tomu, zda by Turecko mělo nebo nemělo přistoupit k EU. Ať už proboha přestanou tlachat o demokratizaci a předstírat, že jejich nenasytná touha po penězích je ve skutečnosti snaha pomoci společnosti.
(NL) Pane předsedající, hlasoval jsem proti zprávě paní Roureové z několika základních důvodů. Jedním z nich je ten, že členské státy jsou zcela bez problému schopné zavést zákonné pojistky proti rasismu, jinými slovy je tedy činnost EU v této oblasti zcela v rozporu se zásadou subsidiarity. Rámcová směrnice je rovněž útokem na svobodu vyjádření. I když je přijatelné bojovat proti rasismu - a rasismem myslím konkrétní podněcování nebo použití násilí - není přijatelné tento pojem směšovat s legitimní veřejnou diskusí, jako je odpor proti masovému přistěhovalectví, odpor proti islamizaci nebo obrana národní identity.
(FR) Pane předsedo, jako všichni mí kolegové jsem hlasoval pro zprávu paní Roureové o boji proti rasismu a xenofobií trestněprávními prostředky. Učinil jsem tak proto, že schvaluji její vyznění, ale také proto, že nám zpravodajka a Výbor pro občanské svobody poskytli zprávu, jejímž cílem je chránit svobodu myšlení, výzkumu a vyjádření. Každé rozhodnutí tohoto typu obnáší jisté nebezpečí: nebezpečí, že svěříte politickému orgánu právo říkat lidem, co si dle zákona smějí či nesmějí myslet, říkat a psát.
V mé zemi jsme zažili příklady nevhodné právní úpravy. Pan Gollnisch například chtěl, aby součástí školních osnov byly pochvalné odkazy na koloniální činnost Francie. A co bylo ještě chytřejší, zákony, jejichž úmysl byl zcela jasný, jako zákon paní Taubirové, byly nesprávně vykládány nebo zneužívány k zahájení neopodstatněných soudních procesů proti historickým pracím, jejichž objektivitu, intelektuální důslednost a akademickou znamenitost již dříve obec historiků všeobecně chválila.
Stanovisko, které jsme přijali, podle všeho pravděpodobně těmto zneužitím zabrání, za prvé proto, že oficiálně uznává svobodu vyjádření jako základní právo, za druhé proto, že cílem rámcového rozhodnutí není trestat komentáře, analýzy nebo názory, ale podněcování nenávisti, což je něco naprosto jiného. Doufejme, že všechny členské státy a politická uskupení dokážou zaujmout stejný vyvážený a moudrý přístup jako naše zpravodajka.
(NL) Pane předsedající, hlasoval jsem proti zprávě pana Leinena o financování evropských politických stran, protože není přijatelné, aby se evropské prostředky investovaly do stávajících evropských politických sdružení a aby se tím vytvářela diskriminace skupin, které nemají potřebu organizovat se na evropské úrovni. Je velmi cynické tvrdit, že financování kampaní k volbám do Evropského parlamentu a všemožných evropských politických nadací z evropské pokladny znamená posílení evropské demokracie. Protože shodou okolností, jak pan Claeys právě řekl, jsou dotčené strany přesně ty, které vždy sborově hlásaly, že je potřeba zamést francouzské a nizozemské odmítnutí evropské ústavy pod stůl a prostě pokračovat v ratifikačním procesu. Tyto strany se rovněž nijak nevyjadřují k otázce referenda o tureckém přistoupení. Ale to by bylo posílení evropské demokracie. Jenže financování očividně přísluší pouze těm stranám, které o Evropě smýšlejí politicky korektně. Proto bychom měli hlasovat proti.
(NL) Pane předsedo, protože jsem právě komplexně zkritizoval první zprávu pana Leinena, rád bych jen zopakoval pocity svého přítele Philipa Claeyse, který skutečně vhodně zareagoval na poněkud zvláštní poznámky pana Bourlangese. Zcela se směšují pojmy rasismus na jedné straně a legitimní veřejná debata na straně druhé. Je to jasně vidět z vyjádření Evropského monitorovacího centra rasismu a xenofobie, které uvedlo, že islamofobie je novou formou diskriminace a že reakcí na dánské kreslené vtipy byl zákon proti rouhání. To je velmi nebezpečné, jestliže zjišťujeme, že normální veřejná diskuse o islámu a islamizaci může být vykládána jako podněcování nenávisti k muslimům. Ze všech těchto různých důvodů považujeme celou diskusi za nepřijatelnou a hlasovali jsme proti zprávě pana Leinena i proti zprávě paní Roureové.
(NL) Pane předsedající, hlasoval jsem proti zprávě pana Leinena, protože ještě rozšiřuje pravidla financování evropských stran, která již tak považuji za nepřijatelná. K tomu, aby strana získala podporu, se mají používat nejen početní, ale také ideologická kritéria, což znamená, že strany, které jdou proti proudu, nebudou mít šanci. O tom, kdo financování dostane, rozhodují již dobře zavedené strany a seskupení. Ani se nijak neupravuje odvolání proti takovým rozhodnutím.
Musíme si rovněž být vědomi, že tu dochází k plíživému rozhodování, že se tu používá typická salámová taktika. Princip financování evropských stran byl opatrně uveden na pořad dne už před několika lety. V té době bylo výslovně rozhodnuto, že prostředky nemají být používány na podporu volebních kampaní. A co se děje nyní? Ano, volební kampaně se financovat budou. A navíc se budou peníze nalévat do všemožných politických nadací. Za těchto okolností, pane předsedající, jistě chápete, že jsem hlasoval proti tomuto prospěchářskému opatření.
(PL) Pane předsedající, dnes jsem hlasoval pro přijetí usnesení o situaci v Gruzii. Chtěl bych vyjádřit hluboké znepokojení nad nedávnými událostmi v Tbilisi a násilím ze strany bezpečnostních sil.
Situace v regionu si vyžaduje dialog se všemi stranami včetně opozičních vůdců. Mezinárodní společenství, jehož jsou Evropská unie a Ruská federace součástí, musí vynaložit veškeré možné úsilí k zajištění toho, že nadcházející volby v Gruzii proběhnou demokraticky s dodržením lidských práv a svobody sdělovacích prostředků.
Byl jsem však překvapen, že členové skupiny UEN chtěli odstranit z odstavce C větu, která se týká propuštění osob považovaných za politické vězně.
Pane předsedající, myslím, že jste mé jméno na začátku nevyslovil zcela správně, proto to na začátku trvalo déle. Nebyl jsem si jist, zda jsem již dostal slovo.
(CS) Nesdílím obecně zde panující nadšení nad tímto textem. V oblasti lidských práv musí podle mého názoru platit to, co kdysi dávno sdělil světu Mojžíš v desateru Božích přikázání. Samozřejmě také to, co je zakotveno v Chartě lidských práv OSN.
Nejvyšší hodnotou musí pro nás být svoboda jednotlivce, která má být omezena jen z takových důvodů, které chrání svobodu jiných. Zejména některá ustanovení týkající se sociálních práv jsou zde nejasně definovaná a obtížně interpretovatelná. To se týká především ustanovení antidiskriminačních, ale také takových práv, jako je samozřejmé právo seniorů na účast ve veřejném životě. Domnívám se, že samozřejmosti nemají být legislativně ošetřovány. Spíše problémy než jasné zásady přináší ta ustanovení, která se týkají práv zaměstnanců.
Evropská unie podle mého názoru není jen sdružením námezdně pracujících.. Listina pak působí nevyváženě, když dostatečně nezdůrazňuje ochranu soukromého vlastnictví a práv vlastníků a podnikatelů. Soudím tedy, že existence této Listiny naše životy ničím podstatným neobohatí.
(GA) Pane předsedající, hlasuji pro tuto zprávu, protože jsem pevně přesvědčen, že reformní smlouva neboli smlouva Lisabonská propůjčuje Listině základních práv charakter zákona i s jejími 54 právy jednotlivce včetně práva na život, zákazu mučení, rovnosti před zákonem, úcty k rodinnému životu a práva na spravedlnost.
Domnívám se, že tuto chartu podporuje většina občanů Irska a rovněž vláda, vzhledem k tomu, že před několika lety byla schválena evropská ústava.
Pane předsedající, v Irsku bude nutno uspořádat referendum o evropské reformě, tedy o Lisabonské smlouvě, a má-li být toto referendum úspěšné, budeme muset vést jasnou, transparentní, viditelnou a profesionální kampaň. Myslím si, že irské "ano" bude v každém případě záviset na krocích, které Evropa podnikne k zajištění plného dodržování lidských práv ve Smlouvě.
Pane předsedající, článek 3 odstavec d) evropské Listiny základních lidských práv umožňuje terapeutické klonování, protože zakazuje pouze reproduktivní klonování. To je v rozporu s Deklarací OSN o lidském klonování ze dne 8. března 2005, která uznává nutnost zákazu všech forem klonování lidí. Klonování, ať už prováděné z jakéhokoli důvodu, ničí lidské bytosti pocházející z embrya. Pro toto bych nemohla hlasovat. Bývala bych ráda podpořila článek 26 o právech na integraci osob s postižením.
(NL) Pane předsedající, nechci, aby tu došlo k nedorozumění. To, že jsem hlasoval proti zprávě pana Leinena o základních právech v žádném případě nesmí být chápáno tak, že jsem proti tomu, aby Evropané dostali více základních práv a svobod, naopak. V této sněmovně i mimo ni jsem často vystupoval na obranu svobody vyjádření a proti zákonům, které lidem svazují ústa. Věc se ale má tak, že v této zprávě nejde o lidská práva. Evropané jsou naštěstí již vyzbrojeni zcela základními právy a zcela základními svobodami, díky nimž se mohou postavit proti špatnému zacházení ve vlastních zemích i na úrovni Evropské unie. Hlasoval jsem proti, protože to, že se tato Listina stane závaznou, bude znamenat opravdu velký krok k federální Evropě. Jsem zastáncem Evropy jakožto konfederace svobodných národů, a proto jsem hlasoval proti této zprávě o základních právech, ale samozřejmě nejsem proti základním právům jako takovým.
(IT) Pane předsedající, dámy a pánové, sedm hodin v podzemní cele belgického Justičního paláce, které jsem tam strávil díky starostovi města Brusel a mlčení příslušných orgánů, mi poskytlo spoustu času na úvahy o základních právech.
Chci poukázat na to, že se nevěnovala pozornost nebezpečím plynoucím z článku 10, a právě proto hlasovala Lega Nord proti Listině základních práv. Pokud jde o svobodu vyznání, ta je bez debat, ale svoboda dodržování zvyklostí, a to bez omezení? Myslím tím omezení zakotvená v ústavě mé země, Itálie: omezení na základě veřejné slušnosti, bezpečnosti a zákona a pořádku.
Uvědomuje si Evropská unie, že stále existuje problém kanibalismu? Ví, jaké jsou rituály voodoo? Myslím si, že naši vlámští kolegové zcela správně a velmi jasně podotkli, že Evropská unie vydává nejednoznačné texty, například proti islamofobii. Nikdy se ale nehovoří o christianofobii či rasismu zaměřeném proti bílým. Jedná se o skutečné problémy a Evropská unie by si rovněž měla tato rizika a nebezpečí uvědomovat a chránit vlastní občany, vlastní kulturu a vlastní tradice, identitu evropských národů, pokud chceme Evropu národů a ne Evropu, která se stane tavicím kotlem, ve kterém nebudou základní práva opravdu chráněna.
My jsme toho důkazem, my, kdo jsme byli vsazeni do vězení, protože jsme bránili své myšlenky a práva evropských občanů, zatímco tomu Evropa mlčky přihlížela.
(IT) Pane předsedající, dámy a pánové, také jsem hlasoval proti zprávě o Listině základních práv, a to ne proto, že jsem proti těmto právům, ale proto, abych upozornil na nejednoznačnost, na nebezpečí obsažené ve znění těchto práv, zejména - jak již uvedl pan Borghezio - v článku 10, kde nejsou stanovena žádná omezení svobodě náboženského vyznání, praktikování náboženství a dodržování náboženských zvyklostí.
Protože žádná omezení nejsou, mohly by být velmi snadno povoleny a provozovány satanistické praktiky, rituály voodoo, rituály v rozporu s veřejným pořádkem, v rozporu s veřejnou morálkou. Kdyby měl Soudní dvůr v Lucemburku text vykládat doslovně, neměl by na výběr a musel by v žalobách podaných těmi, kdo takové rituály provozují, rozhodnout v jejich prospěch, což by bylo nejen v rozporu s letitými tradicemi, ale také se zdravým rozumem.
Pane předsedající, frakce PPE-DE se rozhodla hlasovat na tomto miniplenárním zasedání pro zprávu pana Lipietze o obchodu a změně klimatu. Zpráva je hodnotná a věnuje se mnoha obavám, které všichni sdílíme. Rozhodli jsme se však hlasovat proti některým pozměňovacím návrhům k určitým odstavcům, protože jsme přesvědčeni, že proti globálnímu oteplování se má bojovat udržitelnými opatřeními, která nemají nepříznivý vliv na hospodářský růst nebo dlouhodobé perspektivy evropského sociálního modelu.
Dne 1. prosince byli ve francouzském Capbretonu zastřeleni teroristickou organizací ETA dva příslušníci španělských bezpečnostních jednotek. Mladý čtyřiadvacetiletý španělský policista Raúl Centeno, zemřel okamžitě a druhý, o rok mladší Fernando Trapero, byl těžce zraněn a zemřel minulý týden ve středu.
Dámy a pánové, jménem vás všech bych rád vyslovil upřímnou soustrast rodinám obětí.
Chtěl bych také vyjádřit solidaritu španělskému lidu, úřadům, demokratickým orgánům této země, a zejména jejím bezpečnostním jednotkám. Evropský parlament odsuzuje jakékoli násilí jako prostředek k dosahování cílů. Terorismus je útokem na naši svobodu a demokracii. Proti terorismu je třeba bojovat a odstranit jej za použití veškerých prostředků, které v rámci právního státu máme k dispozici. Teror nelze ničím ospravedlnit. V boji s terorismem nesmíme polevit. Hrozbě terorismu se tak nikdy nepodaří srazit demokracii na kolena!
Jsem si jist, že na těchto zásadách se všichni shodneme. Děkuji vám.
